/ /bya bral rgan po'i 'dir snang 'khrul pa'i gtam/ /rtogs brjod tshul du mi 'grigs bzhin bsgrigs pa/ /blo gsal sgeg mo'i me long zhes bya ba/ /gzhan snang 'brid pa'i 'chal
gtam 'di na dge/ //

/ /mkhyen brtse'i bdag nyid rtsa brgyud bla ma dang / /mchog thun dngos grub kun stsol yi dam lha/ /phyi nang bar chad kun sel srung ma'i tshogs/ /'phral dang yun du shis pa'i
dge legs stsol/ /khyad par ma nor lam ston rje btsun mchog /'khrul bral sa skya'i 'jam mgon yab sras dang / /'gran zla kun bral drin can mkhyen rab rjer/ /snying nas
'dud do byang chub bar du skyongs/ /mchog thun dngos grub myur stsol he badzra/ /khams gsum dbang sdud lha mchog dmar po gsum/ /dran pas bdud dpung tshar gcod mahA kA las/
/bdag gi 'dod pa'i don kun sgrub par mdzod/ /de ltar dam pa rnams la gus btud nas/ /bya bral 'khyams po'i 'di byas 'di byung rnams/ /yi ger bkod la dgos pa ci yang med/
/de bas bsam gtan thun gcig bsgoms pa dga'/ /'on te dad ldan slob bus nan ches pas/ /mi tshud bzhin du dam pa'i gral ring

du/ /rgyu skar phreng bar du ba mjug ring bzhin/ /snyegs 'di mkhas rmongs kun gyi spyi srol yin/ /de phyir yon tan nyin mo'i skar ma tsam/ /skyon ni sa chen rdul ltar gyur
mod kyang / /skyon rnams rkun po'i nor ltar rab sbas nas/ /yon tan gang yod lhug par bri bar bya/ /de'ang mkhas grub dam pa mang po'i zhabs pad bsten pa'i sku drin las yon
tan gyi cha cung zad yod pa'ang srid mod/ gzhan shes rab dang brtson 'grus ni shin tu chung / snyom las dang le lo ni che rab che bas skyon yon mgo ma snyoms pa'i stobs
kyis 'di byas dang 'di byung gi ngo mtshar ba'i yon tan gyi cha ni zhu rgyu til 'bru tsam yang med/ ba ma lang tho cho'i spyod pa ni rtsis grangs gdab tu med pa zhig byas
pa dang / byed 'gyur/ byed bzhin pa ni bsam gyis mi khyab pas brir yang ma langs/ bris pa la dgos don yang mi 'dug la/ thams cad dran pa'ang mi gda' bas na/ skyes nas da
lta'i bar

lung du ma bstan pa'i spyod pa thams cad sba gsang med par cho le smras gtong bas de la dgyes pa yod na'ang legs/ mi dgyes pa yod na'ang legs pas gsan par zhu/ de'ang sngon
gyi skyes bu dam pa rnams kyi rtogs brjod du sku tshe mang po'i skyes rabs kyi phreng ba tshad las 'das pa 'byung mod kyang / blun po bdag gis kha sang gi bya byed de ring
mi dran pa 'dug pas/ skye ba sngon ma gang yin gyi cha rgyus ni cir yang mi dran pa gda'/ 'on kyang dal 'byor gyi ming tsam thogs lugs la dpag na mi dge ba rngam po che
rang ni byas pa min tshod du 'dug /tshe 'di'i dbang du byas na bod 'dir ni rus che che mo dang / skye ba brgyud brgyud mo nyid kham po cher byed par snang yang / rang gi
tshul dang ldan pa ma byung na rus dang skye bas pho skyes pa rang 'ong ba'i nges pa mi 'dug kyang / rang gi ngos skal nas rus chen gyi gral du ma tshud kyang ngo sbed
mi dgos tsam gyi khungs gleng na/ bdag gi pha'i rigs ni sngon gyi dus su chos rgyal khri srong lde'u btsan gyi dus su sman pa mkhas pa mi dgur grags pa'i nang nas stod na
cher che 'ug pa brang ti gsum zhes pa'i nang tshan cher cha'i brgyud pa rim par mched pa byang bdag po'i sman pa sgog sprod pa zhes bya ba'i rigs las sman pa shin tu mkhas
pa dwags brgyud pa'i bya bral ba'i cha lugs can zhig bde chen chos 'khor du bzhugs pa nang don gyi rtogs pa shin tu mtho ba yin 'dug kyang / sngon gyi las 'brel zhig gis
'brog pa bkab tshes kyi rigs kyi bud med zhig la dbang gsum pa'i dus dga' ba nyams su myong ba las bdag gi pha rgan de byung ba yin 'dug /bdag gi ma zhang gi rigs ni sngon
gyi dus su dwangs ma 'o mtsho'i glu mo dang gnam lha gnyis khye'u pho mor byas te ya 'brog na dmar gyi thang la babs pa 'brel ba las sgo

nga gsum byung ba pha ni lha yul du song / ma ni rgya mtshor song zhing sgo nga der lus pa/ sha ba yu mo zhig gi drod kyis bskyangs pa las khye'u shin tu mdzes shing ying du
'ong ba gsum byung ba che ba pha'i rjes su lha yul du song / chung ba ma'i rjes su mtsho nang du bros/ 'bring po de nyid duu lus pa 'di 'dra mi yul du dkon zhes smras pas
she'u dkon pa dar du btags pa de 'dra'i rigs las mched pas lum pa dpon chen gyi brgyud du grags pa'i rigs she'u lo tsA ba'i dbon brgyud dpon lhun grub ces pa'i sras mo
de bdag gi ma yin zhing / pha rgan ni gso ba rig pa'i gzhung lugs phul phyin zhig yin cing / ma de'ang byams snying rje dang ldan pa de gnyis kyi bur 'phags pa'i yul du
dza ya zhes 'bod pa rgyal ba/ bod gangs can gyi ljongs 'dir shing pho rta'i lo gro bzhin can gyi dmar phyogs bzang po gsum pa/ res gza' lha'i bla ma dang / rgyu skar rgyal
dgyes dgur spyod pa'i 'grub sbyor yod pa'i tshes nyer bdun gyi nyi shar gyi dus su sbugs stong rab brtan chos 'khor gling bla brang du ma las bdag skyes pa yin 'dug cing
/ bu chung 'bras bzang mdzes pa mthong na dga' ba zhig yod ces gleng / pha ma gnyis gces shing 'byor pa'ang dga' rab yod pas dkar gsum mngar gsum sogs kyis bskyed bsrengs/
de'i tshe zhang po 'jam dbyangs rgyal mtshan shin tu brtse ba zhig yod pa des byams par mdzad/ khong pa shes rab kyi rtsal gzhan dang mi 'dra ba'i rtsom pa thogs med
du 'ong ba yin pas ka smad sum bcur spel ba'i rtsom pa 'phral 'phral mdzad/ byis pa chung ngu'i kha nas ci zer med kyang cal col 'ga' re smras 'dug par/ 'di yol mkhan chen
gyi sku skye nges par yin par 'dug /ming yang gzhon nu blo gros thogs gsung / de nas rang lo lnga lon dus pha drin can des sgrig la bcur nas mal gru bzhir bzos/ mgo

sngas su 'jog mi 'jug /kha ton kyang ngag sprod gnang ba'i gong ma lnga bstod dang / rnam rgyal gyi bstod pa 'chi med dpal sbyin ma la sogs pa kha yar shes shing / klog kyang
'byor klog pher ba yod/ de nas sa khyi hor zla lnga pa'i yar tshes gsum la dpal sa skya pa chen po sngags 'chang ngag dbang kun dga' bsod nams bkra shis grags pa rgyal
mtshan dpal bzang po dbus phyogs su chibs kha bsgyur nas thub bstan ra ba smad du pheb/ pha ma gnyis sogs thams cad pheb pa'i sta gon mdzad 'dug par shin tu spro bar byung
shing / nga la paN chen ga ya dha ra'i dbu zhwa 'dra ba zhig bzo rogs dgos byas par de 'dra ba bzos/ ring 'gag dmar po gyon/ ras gzan dmar po zhig la gzan khyer byas pa'i
btsun gzugs kyi khungs yin khul byas/ de dus khro spos 'dzin gyi glang gzugs shig yod pa la po ti chung ngu zhig bkal te 'khrid pa'i khungs byas/ rang gi pha ma/ sru
mo/ zhang po sogs du ma dang mnyam du phyin/ byed lugs la dpag na a tsArya ltogs 'khyams pa zhig gi bag chags 'dra ba'ang yod/ de nas ra ba smad slebs pa'i nyin sngags 'chang
bla ma chibs bsgyur gnang byung ba sngar 'dris lta bu'i dga' spro dang bcas gzims chung du mjal dus/ pha rgan gyis nged la phyag rten dzi kShiM las grub pa'i ston pa'i
sku mkhyid gang ba/ gsung rten 'khrungs rabs brgya pa'i glegs bam/ thugs rten gdung rten lcags rtse ma/ bsod nams kha btags bcas bsgrigs nas gnang byung ba mgron gnyer
gyis blangs kyang gtad par sku zhabs rang gi phyag tu phul/ zhal 'dzum pa dang bcas phyag tu bzhes pa gnang / mjal mi dpag tu med pa 'dug kyang bzhugs khri'i

sku mdun de khar o lo rang 'di khar sdod cig ces bka' stsal/ nga rang la brtse ba'i sru mo dge tshul ma zhig yod pa de'ang nga'i drin las bzhugs khri'i mdun rang du 'jog par
gnang / sku zhabs gzims chung gi ka ba la zhabs 'chag gnang ba'i dus su'ang bdag gi mgo la phyag rjen par 'jog pa yang yang stsal/ skra phud phul bas ming kun dga' lhun
grub tu 'dogs pa gnang / chos grwa de nyid du grub rgyal lugs kyi tshe dbang / gur mgon khro bcu'i rjes gnang / rdo rje sems dpa'i bsgom lung / rong ston gyis mdzad pa'i
sher phyin bka' babs drug gi khrid sogs thob yig tu gsal ba ltar sku drin du stsal/ chibs kha bsgyur gdong o lo 'di gong dkar du khrid shog /gre ba bde mo byung na chos
mang tsam 'chad rgyu yin pheb pa ltar gong dkar du'ang zhabs phyir 'brengs pas rdo rje phur pa'i stod las byang chub sgrub pa'i dbang / sgrub thabs brgya rtsa lung bcas/
'chi med dpal ster gyi tshe dbang sogs rnam grangs mang du stsal/ de nas dpal sa skya pa gtsang du chibs kha bskyod/ bdag rnams ra ba smad du 'ongs/ mkhan chen sangs rgyas
bzang pos 'jam mgon sa skya pas bka' dbang gnang ba'i tshe bum gyi steng nas grub rgyal lugs kyi tshe dbang gnang / rnam 'grel dang rigs gter rtsa ba'i dpe gnyis gnang
nas byis pa 'di grwa tshang du cis kyang thong / dpe 'di gnyis 'dzin chug ces bslab bya gnang sbyin rgyas par byung / de nas rang gnas su log nas rang lo bdun gyi bar du
klog yig sbyangs/ rang lo bdun thog tu slebs 'phral rtsa rgyud brtag gnyis blo la byang bar byung zhing / gzhan yang 'jam dpal mtshan brjod sogs chos spyod che phra nyi shu
rtsa gcig

tsam blo la yod cing / pha drin chen des nyin bstar kye rdor rgyud gsum gyi klog khrol dang / snga dgong sgrig ltar gyis rgyud dang chos spyod chag med du byed pa sogs las
tha mal du lus ma bcug pas de dus ni khag sbyong che bar byung kyang deng sang dbu shar gang la'ang ma thogs tsam 'ong ba 'di gcig pu'i drin la'ang bsam las 'das/ lo de nang
du kun mkhyen bsod nams seng ges mdzad pa'i kye rdor man ngag rnam bshad dpe 'dzin gyi thog nas 'gril/ zla ba bcu gnyis pa'i nang du kun mkhyen rong ston chen po dang
/ rje grags 'byor shes rab sogs kyis gdan sa smon dga' rin chen bsam gtan gling gi dgon gnas dam par phyin/ drin can pha ma rnams kyis gral ston sogs rgyas par mdzad/ byis
pa hams can zhig yin pas tshogs kyi dbus su rtse zhwa phrag la bzhag /langs nas kye rdor rnam bshad ma rdzogs bar nyin bstar tshogs pa ja thug mchod pa'i gseng thams cad
la skad che bar bton pas grwa pa thams cad dgyes rtser son/ gral gong du gdan bzos dang bcas skyel bar mdzad/ nged rang gi kun dga' chos 'phel zhang po bla ma yin cing
brtse bar yod pas 'phags pa'i gser sku zhig dang / ngor chen gyi bris sku phyag nas ma 'khrul med sogs ster bar mdzad byung / de nas bla brang du zhang po'i rtsar bcar sdod
byas/ na so gzhon kyang pha ma sogs dran pa dang sdod mi tshugs pa ma byung / rang lo dgu par rmor gyi dbu mdzad kun dga' dpal ldan sar gnas kyi slob dpon zhus/ thog
mar kun rig gzhan phan mtha' yas blo 'dzin byas nas phyag len phra rags thams cad la phyag khrid mtha' chod pa/ de nas rim gyis stong ra chos rje kun dga' legs

grub kyis mdzad pa'i tshe dpag med lha dgu'i cho ga 'dzugs khrid slob dpon dang lhan cig tu zla ba gcig gi bar rdul tshon gyi dkyil 'khor bzhengs nas nyin re bzhin cho ga tshar
gsum re blo thog nas btang / de nas rang lo bcur slebs dus zhang po dang slob dpon gnyis char nas kye rdo rje zhag bcu gcig la 'gril ba byung na tshar kha ster gsung
bar brten/ mus chen dkon mchog rgyal mtshan gyis mdzad pa'i mngon rtogs bya bral ma/ dbang chu gsal ba'i me long mus chen nam mkha' dbang phyug gis mdzad pa'i lhan thabs/
bstod pa nyi shu pa dang daNDa ka gnyis/ gtor chog dgra las rnam rgyal bkra shis mtshungs med ma'i bar bde thogs med par shes rab kyi stabs zhag bcu gcig song thog rgyug
phul bas shin tu mnyes/ zhang po lags kyis rje sa chen gyi bris sku byin can zhig dang / slob dpon gyis dpe cha tshang ba gnang nas/ ha'u a/ shes rab la a gsungs dgyes
tshor chen por mdzad/ de nas rim bzhin kye rdo rje'i kun tu dgos pa'i gzhung bdun/ rnam 'grel gyi rtsa ba/ rigs gter/ sdom gsum bcas lo bcu gsum tshun la blo la byang bar
byas/ me rta shar nas rang lo bcu gsum gyi steng stag tshang ra ba smad du mtshan nyid kyi slob gnyer la 'gro ba'i sgo dod yang / zhang po nas 'di kha'i tshogs 'don yin
pas mkha' 'gro rgya mtsho rgyug ma sprad par phyin na mi 'ong gsung / bla brang du dpe mtshams byas nas nub so byas pas zhag nyi shu rtsa lnga'i khongs su ngor chen gyis
mdzad pa'i mngon rtogs dkyil chog /mchod phreng / gung rus mdzad pa'i dkyil 'khor gyi bstod pa 'dul 'dzin ma dang bcas pa gtsang sing rgyug

sprad/ lo de'i hor zla bcu gcig pa'i tshes bco lnga la ra ba smad grwa tshang du phyin/ gza' tshes kyi khyad de nub nas sku rim gyi tshogs su phyin pas chos spyod gzhung bsgyur
gyi mtshams rang du slebs 'dug par mkhan chen kun dga' gsang sngags kyi zhal nas khyod kyi snga sor nas sangs rgyas bstan nyi ma bzung tshar 'dug pas rten 'brel khyad
do nub de kha rgyug phul gnang byung bas skad shugs chen pos rong ston gyis mdzad pa'i g.yag ston gyi rnam thar bstod pa sangs rgyas bstan nyi ma dge skos kyis da chog
gsungs kyang ma nyan par yongs rdzogs mdzad byang dang bcas pa bton pas tshogs pa thams cad bzhad gad thig ge byung song bas rten 'brel legs po byung zhes gnang mi mang po
byung kyang rten 'brel legs nyes ji ltar yang nged rang stod ba de song nge ba byung / de nas sku drin 'khor thabs med pa'i mkhan chen kun dga' gsang sngags kyis brtse
bas skyong ba'i mgo tshugs/ pha rgan gyis grwa tshang la gral ston legs por mdzad song / gzhung sa rab 'byams pa chos skyong bzang pos gnas kyi slob dpon mdzad/ mkhan chen
nyid kyis nyin mo chos ra'i rtsi bzhag thog srod tho rengs gnyis su'ang gzims chung du rtsi shag re bka' drin bskyangs/ gza' tshes legs par dge tshul gyi sdom pa stsal/
shes rab ni a tho yod pas kha dog dkar dmar bsdus chung dang bcas par zla gcig las sdod ma dgos/ de nas rim gyis bsdus pa rnams lo phyed gnyis tsam la dga' rab byung zhing
/ sa sprel ra ba smad pa'i dus mchod grub nas mkhan chen kun dga' gsang sngags kyis 'chad nyan khur phog bye rdzing tshogs su thegs/ de 'phros kyi bsdus ra dang pod chen
drug sogs mkhan chen

ngag dbang don grub kyi drung du tshang bar zhus/ grwa tshang gi 'chad nyan du bsam yas pa dge ba'i dbang po pheb/ sger du chos ra 'phel ba rang ni byung ma song kyang gra
tshogs shin tu che bas rgyun du phyed nyis brgya ma chag par byung / rang lo bco brgyad par sgrig skyur byas/ bcu dgur gling bsre dang / nyi shur bka' bcu'i ming btags byas/
nyer gcig la rtses dong du grwa bskor la phyin/ zhor la gdan sa mthil dang yar klungs rten gsum yang rgyas par mjal/ nyi shu rtsa gnyis sa yos lo la gtsang du grwa bskor
la phyin pas yar lam ru mtshams kha reg gi shar dbus smad du pha rig 'dzin chen po dang mjal/ lam du song gshis zhib par ma byung kyang shin tu dgyes pa'i bka' stsal
lhug par gnang bas mi ring bar bsnyen par rdzogs pa'i mkhan por gsol ba btab pa ltar dgyes bzhin du zhal gyis bzhes/ yar lam snye mo brgyud sa skya'i grwa bskor ma tshugs
par 'jad thub bstan yangs pa can du mus chen bkra shis lhun grub zhabs drung du slob bshad snang gsum rdzogs pa dang / sbyong rgyud kyi bshad bka' gung ru'i zin bris dang
gzhan phan mtha' yas sbyar ba'i gsung bshad/ phyag rgya'i 'ching lugs sogs phyag khrid lung bcas dang / kye rdor rgyu dbang / kun rig gi dbang / tshe dpag lha dgu'i dbang
/ rnam rgyal dang rnam 'joms kyi rjes gnang lung sogs mang du zhus/ zla ba phyed gnyis bar bsdad/ de nas gdan sa chen po dpal ldan sa skya'i dgun chos kyi thog bstan pa'i
rnam gzhag sa bcu gsum tsam byung zhing bdag chen yab sras kyi zhabs drung nas bdag rkyen la sogs pa

phul du phyin pa byung / bshad pa dang 'bel gtam sogs thag thogs med pas mkhas pa rnams dgyes pa bskyed nus pa byung ba de dus kyi 'dus tshogs thugs mi khrel ba yod/ phyi nang
gi rten mchod rnams dang khyad par bse mgon yid bzhin gyi nor bu sogs zhib par mjal/ sangs rgyas kyi bstan pa dar ba'i smon lam rgyas par btab/ sngags 'chang kun dga'
bkra shis kyi zhabs drung du 'jam dbyangs a ra pa tsa na'i rjes gnang dbu rtse chen mo'i 'jam dbyangs gzi 'od 'bar ba'i sku mdun du thob pas/ 'jam dpal dbyangs dngos kyis
'jam dpal dbyangs dngos dang dbyer ma mchis pa'i zhabs drung du 'jam dbyangs kyi rjes gnang thob pas skal ba bzang ba'i yang rtser son/ de grol nas lha rtse gzhung brgyud
pha bla ma tshar chen chos kyi rgyal po'i bsti gnas rmuu gshongs dge ba'i tshal dang / mang mkhar mu gu lung thub bstan dge 'phel/ cha lung / 'dar stod bla ma'i gdan sa
rnams mjal/ rim gyis rngos la brgyud ngams rings dga' ldan byams pa'i gling gi chos sde chen por slebs/ mkhan chen ngag dbang don grub kyi sku mched chos rje bsod nams
zer ba'i brang khang du gnas tshang byas/ sang nyin rang nas grwa bskor tshugs pas zla ba phyed gnyis kyi bar bshad pa rig lung sogs nas khyag nges byas pa'i khul yin/ nged
rang gi zla grogs la rgyal gling pa phyis ra ba smad kyi bla ma yud tsam byas pas mkhas mchog chos rgyal yod pa khong pa gnas mjal sogs la dgyes po med kyang bdag rang
de dus dad mos dga' rab yod cing / rogs kyang gang nyan byas pas blo mthun yod cing grwa bskor grol nas rje sa skya pa chen po sku'i bkod pa bsdus pa'i gnas

skya bo kha gdangs/ sgye chu stag ris rgya mkhar/ bde grol sogs mjal/ smon lam btab/ bya bral bar song gshis mchod pa dang snyan dar rang ni shog chen ma byung / mar lam mdog
brgyud se mkhar chung / mdog gi jo bo chen po'i gtsug lag khang / jo nang / brag ram/ mus stag mo gling kha sogs dang / zhe dgon/ lung phu sogs kyang chad med mjal/ sna
thag mi la ma shor ba'i rang snang bar gang shar lag tu blangs chog pa'i stabs nas sngon gyi skyes chen dam pa rnams kyi sgrub gnas na bza' brag phug pa dang / tsha mo
rong / kha'u/ byas 'gyur/ spun gsum 'ong kha/ snar thang byang chen/ dar lung sogs lus med du mjal/ thub bstan gong 'og /bzhad grwa tshang chen mo/ gser mdog can sogs bshad
grwa rnams su dam bca' sgros gleng kyang kho thag chod par snang / zos bde ba'i tshad cig byung / de nas bla ma'i gdan sa 'og min gnyis pa e waM chos ldan rdo rje'i pho
brang du slebs/ zhag bcu skor bsdad/ skal ba bzang khyad zla gam ser hrul zhig g.yar byung ba dang / grwa zhwa thar song zhig gyon/ lhung bzed nang du zan gong bcug nas
tshogs su lan kha yar phyin/ de dus mkhan chen lhun grub dpal ldan khri thog tu bzhugs par ngor chen rdo rje 'chang gi dbang khang du kye rdor gyi dbang rdul tshon la brten
pa/ lam dbang / mkha' spyod ma'i byin rlabs/ ngor lugs kyi mgon po'i bskang ba yongs rdzogs kyi lung sogs thob/ rten brten pa thams cad zhib par mjal/ spo 'bor ba'i khang
chung zhig tu gnas tshang byas/ ya mtshan pa'i rigs kyang 'ga' re snang / khro phu/ gangs can chos 'phel/ bkra shis lhun po rnams kyang legs par mjal/ gdan sa 'og dpal

rtse gdong du khri chen bsod nams bstan 'dzin dbang po'i zhabs drung du tshe dbang lcags sdong ma dang / sgrol dkar sogs chos bka' kha shas thob/ gdung brgyud rin po che sku
mched dang yang mjal/ bdag rkyen zur gsos sogs bla med bskyangs byung / de nas 'bras yul skyed tshal du zhag gsum bsdad/ ngo shes pa 'dra med kyang mtshan nyid pa'i dag
snang gi dges tshor yag po mdzad byung / dam bca' sgros gleng kyang dgong re bzhin byas/ yongs dril gtsang du lo phyed gnyis kyi bar du bsdad/ blo bskyed che zhing snang
bsod bde skyid pa'i tshad cig shar/ de nas rong chung brgyud mar lam chu bo rir mchog gi sprul sku rin po cher phyag dbang zhus/ zhag gnyis bsdad nas rang gnas thub bstan
ra ba smad du slebs/ ma drin can de dol du bzhugs yod pas der phyin/ yun ring ma mjal bas thugs yus pa'i spyan chab dang bcas dges tshor dpag med gnang / zhag nyi shu skor
pha rgan mon du thegs pa'i sku rim smar bar byas/ rang lo nyer lngar slebs pa sa pho rta lo snron zla ra bar thub bstan rdo rje brag gi gtsug lag khang chen por mkhan
po yongs rdzogs bstan pa rin po che'i gsal byed 'dul ba 'bum sde'i mnga' bdag blo bzang padma phrin las/ las kyi slob dpon rnam rab dwags po grwa tshang gi dpon slob bsod
nams rgya mtsho/ gsang ste ston pa gong dkar chos sde ba dpon slob ngag dbang o rgyan/ dus bsgo ba chos 'khor gnas pa smra ba'i dbang po phyogs las rnam rgyal/ kha skong
dge slong blo gsal/ grogs dan dge slong dge dbang bcas grangs tshang ba'i dbus su bsnyen par rdzogs pa'i sdom pa yang dag par nos/ brje ba rnam

gsum gyi skabs ming sngar gyi steng du ngag dbang 'jug pa gnang / khrims nyis brgya lnga bcu rtsa gsum mtha' dag phra zhing phra ba rang ma thub kyang 'chol bar ma song ba'i
ngo lkog med pa rang yid ches pa yod/ slar ra ba smad du slob gnyer gyi 'phros sngar bas kyang smar ba byas/ sems kyang spro ba bcas skyid par byung / de yan chad ni skyid
pa'i nyi ma shar ba'i skabs so/ /de nas rang lo nyer bdun lon pa lcags sprel zla ba dgu par bdag gi nu bo gcig nad babs lci bas na bar brten 'bod mi byung bas 'phral
du phyin kyang nad babs lod pas zhag gnyis nas lnga lam du gyur song / nu bo gzhon pa de'ang nad de nyid kyis 'phral du rkyen lam du gyur/ khyad par bdag las lo gnyis kyis
gzhon pa des gso rigs phul phyin shes shing gshis kha legs par zhig yod pa de'ang nad de nyid kyis btab nas zhag bdun thog tu 'das shing / de dus rig 'dzin chen pos gsung
ngag zhig 'dzugs pa gnang grabs kyis cis kyang 'ong thub par gyis zhes brtse ba'i bka' shog pheb pa dang / rang yang da lam cis kyang 'gro dgos bsam pa thun mong ma yin
pa yod kyang / las dbang gis mnar ba'i sprel lo zla ba bcu gcig pa'i nyer dgu nas nad kyis btab/ shin tu thu bar byung / pha rig 'dzin chen por gsung brtag zhus par kyang
gzhan gyis byad rbod kyi ltas shin tu che bar 'dug pheb pa'i rim gro rnams kyang 'bad rtsol gyi sgo nas bsgrubs kyang re zhig je lod la song / pha ma drin can gnyis thugs
brel la bkod/ nyin gcig zhang po'ang dgon pa nas pheb/ tshe 'di'i snang ba nub par nye/ yol ba sogs kyang nyer bsdogs grub/ gcig la gcig spyan hrig hrig tu gyur/ rang
gi 'di yin med pa'i snang ba 'gags pa zhig byung

mur/ btsun ma rgan mo dad mos che ba zhig yod pa des chang zhig khyer 'ongs pa nas phor chung gang byin 'dug pas cung zhig dran pa rnyed byung bar thams cad dga' ba thob/ de
nub rmi lam du pha rig 'dzin chen po dang mjal nas zhal du mid pa gnang / sku'i lto bar yun cung zhig bsdad pa'i snang ba shar/ sku'i gsang ba nas thon par rmis/ gnyid
sad 'phral lus kyi nad thams cad sbrul shun brjes pa ltar gar song med par song 'dug pas/ 'di rmi lam rang yin nam snyam pa'i ngang nas de snga phan lag pa nas 'then/ mdo
le'i steng la khyer dgos kyin yod kyang / har te langs/ phan tshun du phyin pas goms pa lnga drug la thogs med 'gro thub pa byung / nam 'di da ltar rang langs na dga' ba
snyam/ gnyid kyang ma byung ba'i ngang nas nam langs ma thag khyor khyor phyin pas skas gdang bu dgu tsam yod pa der yang thogs med du 'gro thub pa byung / pha ma gnyis
kyi dbu gnang ba thams cad nu bo 'das pa'i thugs khral yang bsangs/ blo lam du tshud pas shin tu dgyes pa'i gtang rag rgyas par gnang gin 'dug /bla ma thugs rje can gyi sku
drin las/ /'chi bdag kha ru tshud pa'i de'ur thar/ /da lta'i bar du bde bar gnas 'di yang / /skyabs mgon bslu ba med pa'i thugs rje lags/ /de'ang 'jam dbyangs mkhyen brtse'i
dbang phyug gi rnam thar du/ sdug po dngos su byung ba des chog gis/ /sdug gtam yi ger bris la dgos pa med/ /ces gsungs pa ltar dus 'di dag gi bsam mno btang na sdang
ba'i dgra'ang mchi ma 'chor ba yod na'ang dgos pa mi 'dug pas bskyur gzhag go /de nas rang lo nyer bdun pa'i mjug tu snga sor ni gsung ngag zhu ba'i spros pa ma byung
zhing / da bsams

na gsung ngag de dus byung na da lam zhu ba mi 'ong 'dug kyang da lam 'gro bar bskul ba 'di pha bla ma tshar chen rdo rje 'chang chen po'i thugs rjes bskul bar nges/ da ni
dal 'byor stong log ma byung ba zhig nges par bya dgos par 'dug /de'ang dpal ldan nA lendra na rdo rje 'chang mkhyen rab byams pa ngag dbang lhun grub bstan pa'i rgyal mtshan
dpal bzang po nyid las gzhan med par thag chod de myur du 'gro dgos bsam pa las gzhan gang yang yid la ma dran/ de snga lo bcu dgu'i steng du dpal ldan rmor gyi bla
brang du kun rig gi dkyil 'khor yongs rdzogs kyi bsnyen pa zla ba bdun gyi bar bshad tshod dang mthun pa kha skong gi sbyin sreg kyang nyi ma bdun gyi bar byas shing / lo
'dir yang rta mgrin gsang sgrub kyi bsnyen pa zla ba bdun gyi bar byas/ de grol nas zla bo gnyis dang bcas 'phan yul du phyin/ bco brgyad bla brang du rje bla ma'i zhabs
drung du bsnyen/ gtso bor gsung ngag rin po che zhu ba'i snyan gsan dang / da lam gshed dmar gyi dbang sogs thugs rjes 'dzin dgos zhus par shin tu dgyes pa'i bka' las rmor
gyi bla ma rnams dang / khyad par she'u lo tsA ba bco brgyad dang thugs 'brel shin tu che bas de'i dbon brgyud yin par 'dug pas lam 'bras shin tu 'bul spro zhing / 'di
lo ston mjug tsam la rtse gdong zhabs drung sku mched la lam 'bras 'bul dgos yod pas de dus pheb pa dang / da lam thog mar tshar lugs dkar lha gsum gyi sgo 'byed pa yin
gsungs nas dang po tshe sbyin yid bzhin 'khor lo'i rjes gnang 'od zer drug sbrags thun mong ma yin pa mchod gshom sogs spros pa shin tu che ba'i

sgo nas bka' drin bskyangs pa rje bla ma las gsung gi bdud rtsi thob pa'i thog ma'ang 'di nyid yin pas tshar chen rdo rje 'chang chen po'i bstan pa la rang ngos nas bya ba
byas pa la blta ba'i rten 'brel 'grig cing / tshe'i rten 'brel yang 'grigs/ chag lugs tshe dpag med dkar po/ dbyangs can ma dkar mo gsum gyi rjes gnang / 'di sku zhang gi
chos yin zhes gshed dmar lha lnga'i ras bris kyi dkyil 'khor du dbang rgyas pa/ kye rdo rje'i rgyu lam gyi dbang rnams stsal zhing zhag lngar bsdad/ de nas 'phan yul nang
gi gnas mjal rgyas par byas/ chag la brgyud stag lung rwa sgreng rnams mjal/ tshur lam brag sgo mo mjal/ de'i la brgyabs nas yer pa'i gnas zhib par mjal/ rang gnas su slebs/
de'i dbyar gyi ring rnam rgyal 'joms/ sgrol dkar rnams kyi bsnyen pa bya rgyud spyi rnam gyi dgongs pa sor bzhag rung bar byas/ lo de'i zla ba dgu pa'i nang du ra ba
smad pa'i khams pa gnyis/ nged rang gi tsha bo blo gsal lo bcu 'gro ba bcas khrid nas slar yang nA lendrar phyin pas gsung ngag 'phral du ma tshugs kyang de bar sgrub thabs
brgya rtsa/ rgya mtsho/ grub chen brgyad cu/ zur bka' mang ba sogs chos bka' dpag tu med pa 'phral 'phral bka' drin bskyangs/ 'on kyang zla ba dgu tsam gyi bar chos
bsgugs la sdod dgos byung bar chas sogs rje bla mas bka' drin bskyangs/ gzhan yang rtse gdong yum drung sogs nas gnang bas phongs pa ma byung kyang / gsung ngag gi 'dod gdungs
kyis sems khral shin tu che bar byung / de bar du snye thang brag sna ba'i dge slong phan bde rgyal mtshan gyis skar rtsis kyi ri mo khrid pas

zhag mang ma 'gor bar shes/ deng sang zhag po re gnyis kyi rgyun yang sdod mi tshugs par chos 'phrog thob byed pa'i tshod na dga' rab yin snyam pa'ang byung / de nas hor zla
dang por gza' tshes bzang ba nas bzung gsung ngag rin po che 'dzugs pa gnang ba'i sgo dod/ de'ang rtse gdong zhabs drung sku mched la slob bshad dang / tshogs pa bying
la tshogs bshad dus gcig la gnang rtsis kyi snga dro gzims chung ka drug mar slob bshad/ phyi dro 'du khang chen mor tshogs bshad kyi thugs gra sgrig pa gnang / gong zhabs
rin po che nas slob bshad mi bcu gcig las mang bar mi 'gab bka' pheb par brten/ bco brgyad bla brang nas nged kyi rtsar bla ma bsam 'phel ba gnang nas sang nyin gsung ngag
tshugs rgyu yin/ de'ang babs 'di bzhin yin pas slob bshad rang du 'ong rtsis kyi bka' pheb bsgyur byung bas sa dang po thob pa lta bu'i dga' spro dpag med thob/ de'ang
sngon gyi kha skad cig la/ snga gru dang po kha drags su yod kyis khyer/ bar pa ni gru gla su yod kyis khyer/ bsam pa gtad pa mi bdag la gru'i skal ba med ces pa'i dpe
ltar/ 'phreng po gzhi ba dpon slob/ gsang phu mchod khang dpon slob/ chos sde srid gsum dpon slob rnams ni bla ma'i khur bzhes kyi dog 'tshangs mdzad/ bco brgyad rang gi
phyag mdzod kyis gtsos drung 'khor rnams ni kha drag ngoms nas dog 'tshangs mdzad 'dug /bya bral ba bdag ni tshar chen chos kyi rgyal po'i thugs rje'i 'od zer dang / pha
bla ma dam pa sku drin can des brtse bas ma bor bar snyan 'bul tsam zhu ma dgos par 'bad med du gnang ba ni bla ma'i thugs rjes bla lhag tu skyong ba'i sgo dang po'o/

/de'ang zhib tu brtags na deng sang gi dus pha bla ma sku drin can des bka' drin bskyangs pa'ang deng sang gi dus bcu gcig po de dag gi nang nas bdag gcig pu ma gtogs thams
cad kyi gsung ngag 'chad nyan gnang ba lta ci/ bsnyen pa tsam yang ma gnang bar pheb song ba thugs kyi me long du shar bar gdon mi za'o/ /a ho/ sngon bsags kyi las 'phros/
/tshar pa chos rje yi bstan la/ /rang byung 'bad med du zhugs 'di/ /sngon bsags kyi las 'phro rang yin pad/ /de'ang rang nyid snga mo nas tshar lugs la 'dris che ba med
par ma zad/ rtsa slob ngor pa rang yin gshis ngor pa rang gi kha 'dzin dam po byed pa zhig yod kyang / grwa tshang 'grim dus zhwa lu mkhan rin po ches lho mos su lam 'bras
gnang bar 'gro 'dod che bar byung kyang / rin chen chos kyang dkon la rtag tu 'tshe ba'ang mang / zhes gsungs pa'i don thog tu babs te dge rgan dang pha ma la sogs pas
slob gnyer gyi sgang la mi dran dgu dran mang po slob gnyer ma nus pa yin/ lam 'bras de'ang lugs gzhan zhig yin par 'dug /sdod tshugs na dga' gsungs byung bar/ lugs gang
yin rang dang rang gis shes te dbang med par 'gro rgyu ma byung / de nas phyag rten dang bcas bco brgyad bla brang du rje bla ma'i sku zhabs su bcar/ sor bcu snying gar
bkod/ dad mos kyi shugs drag po dang bcas thugs rtsa nas ma bor ba'i bka' slob rin po che spyi bor pheb pas rab dga'i sa thob pa lta bur gyur lags shing / bdag gis yang
yang thob pa zhig mi 'ong 'dug lags pas phyi dro'i tshogs bshad kyang bka' drin bskyang bar cis kyang tshud pa zhig thugs rjes 'dzin dgos zhus par/

ma gzhi de kha lags kyang / snying nas rang gi khrid bskyangs na da lam slob bshad mthar thon nyams khrid du bskyang / slar tshogs bshad zab pa rang re'i brgyud pa thun mong
ma yin pa zhig cis kyang 'bul thub pa byed pas thugs lhod pa gnang bar zhu/ zhes sku rtsed dang bcas zhal 'dzum dpag med gnang byung bas/ de ltar na thugs brtse ba nas
ma shor ba dgos tshul zhus/ de'i sang nyin snga dro nas mkhas grub gung ru shes rab bzang po sogs mkhas shing grub pa brnyes pa'i bla ma rim par byon pa'i gzims chung ka
drug mar rje bla ma seng ge'i khri la zhal nub phyogs su gzigs pa'i dbu thog tu gdugs/ g.yas su rgyal mtshan/ g.yon du ba dan/ sku mdun du chu bzhi sngon 'gro'i nyer spyod
sogs slob bshad pa'i phyag len 'khrul med ltar bkod mdzes su bshams pa'i mdun du gtso bo rtse gdong khri chen sku mched/ 'phreng po gzhi ba/ gsang phu mchod khang pa/ srid
gsum slob dpon bslab gsum bstan 'dzin/ bco brgyad rang gi phyag mdzod sogs mdor na tha chung bdag gis mtha' brten pa bcu gcig la/ rnal 'byor dbang phyug 'jigs bral dpal
ldan chos skyong gi bzhed gzhung gsung ngag rin po che slob bshad zab mo tshar chen chos kyi rgyal pos legs par srol btod pa'i snang gsum gyi skabs 'jam dbyangs mkhyen
brtses mdzad pa'i gsung ngag byung tshul la ngor chen man gyi rnam thar rje bla ma'i thugs thog nas gnang ba'i ljags bshad/ zhi lhag gi ngo sprod dmigs su phug pa'i me tog
sngon po 'gyed pa sogs kyi phyag len phra rags thams cad sla chos su ma song bar/ bla ma lnga bcu pa'i 'grel par tshar chen rdo rje

'chang chen pos mdzad pa'i dngos grub sgo 'byed kyi steng nas sa gzhung spel ba'i zab bshad/ bdag chen rin po che'i yi ge'i steng nas brgyud pa'i khyad par gnyis ldan gyi sems
bskyed/ de nub slob ma rjes 'dzin slob bshad pa'i lugs ltar gnang ba nas rje bla ma kha gso'i ljags bsnyen la bzhugs/ 'phan yul gnya' gong nang sos mchod 'bru dang snum
sogs mthun rkyen sbyin byung bas zhag bdun gyi bar der sgrub pa'i maNDal tshom bu lnga pa bshams pa'i mdun du ci 'byor gyi mchod pa phul/ nyin bstar yang maNDal tshom
bu bdun pa stong phrag re dang / so bdun ma 'os 'tshams/ snga dgong brgya phyag re dang yig brgya lnga brgya re ma chag pa'i khungs byas/ dal bar ma bsdad par mig ltos la
phan re byas khul yin/ de nas sku mtshams grol 'phral bco brgyad bla brang gi dbang khang 'chi med pho brang du yab kyi rdul tshon gyi dkyil 'khor du dag bya dag byed kyi
dbang don ngo 'phrod pa/ khyad par slob dpon gyi dbang stegs steng slob ma re re nas gnang ba sogs slob bshad pa'i bzhed pa 'khrul med/ aShtA'i bzlas lung bcas stsal/ de'ang
rje bla ma 'di dbang gang dang gang gnang kyang gcig go gcig gis gcod pa 'di tshab 'dis 'ong sogs gtan mi gnang bar so so'i phyag len phra rags thun mong ba mi 'gal
zhing / thun mong ma yin pa ma 'dres pa'i sgo nas gsung bshad mtha' chod pa bka' drin bskyangs pas dbang thob lo tsam ma yin par so so'i grub mtha' 'di dang 'di'o snyam
pa'i nges pa brtan po rnyed pa 'ong bas deng sang dbang gi rigs spyi dang / khyad par slob bshad zab mo'i gnad la gzhan gyi dring mi 'jog pa'i spobs pa rnyed pa 'di gcig
pu'i sku drin yang gzhal bar nus pa'i tshad

ma mchis/ 'di skabs kyi dkyil 'khor thig dang tshon bkye ba sogs kyi zhabs phyir yang 'bod pa gnang / rje bla ma sgrub mchod gnang ba'i zhabs phyir yang sdod chog pa byung
bas skal ba mchog tu bzang ba'i bgo skal thob par gyur/ dkyil 'khor de nyid kyi steng nas tshogs bshad kyi bka' dbang yang gnang bas zhag nyi shu skor 'gor/ slob ma kha grangs
ma 'grigs pa'i skabs thams cad du phyin pas rgyu dbang tshar brgyad tsam song / de nas sngar lugs ltar tshogs slob so sor gnang ba'i 'khor 'das dbyer med kyi skabs
su bshad lung tsam ma yin par rig thog tu brdar sha chod pa slob bshad pa'i lugs ltar sems 'tshol gtong ba sogs gnang / bdag chen rin po ches mdzad pa'i 'khrul spong rab
gsal gyi steng nas sa gzhung spel ba'i bshad pa shin tu rgyas pa sngags lam la 'jug pa'i sngon du yum gyi rdul tshon gyi dkyil 'khor du dbang bzhi yongs su rdzogs pa/ de
nas phyi nang gi khrid shin tu smin pa tshar chen rdo rje 'chang gis mdzad pa'i rnam bshad nyi ma'i 'od zer gyi steng nas sgro 'dogs gcod pa'i gsung bshad shin tu rgyas pa
ljags thog nas stsal/ gsang dbang gi khrid kyi thog mar sindhU ra'i dal la brten pa'i rje btsun yab yum gyi byin rlabs rgyas par stsal nas/ khrid dngos gzhi rgyal dbang
rdo rje 'chang chen pos mdzad pa la thams cad mkhyen pa klu sgrub rgya mtsho'i khrid yig nas kha 'gengs pa gnang ba'i dbang gong ma gsum gyi khrid gtum mo'i dmigs rkang
bco brgyad/ yan lag lnga sbyong / lus sbyong nyi shu pa/ phrin las so gnyis pa sogs so sor phyag khrid mdzub sprod/ zhar byung bar

do/ rmi lam/ sgyu lus/ 'od gsal/ 'da' ka ma dang bcas pa dbang bzhi so so'i mjug tu cha tshang ba slob bshad pa'i lugs ma 'khrul ba/ lung gi rim pa snang gsum gyi skabs bla
ma brgyud pa'i rnam thar tshang ba/ sngags lam tshugs nas lam 'bras glegs bam pod ser/ las dang po pa'i chos sna bdun dang bcas pa/ glegs bam pod dmar/ pod khra/ pod nag
/mngon rtogs lus dkyil/ dkyil chog bya bral ma/ tshar chen rdo rje 'chang chen pos mdzad pa'i lhan thabs slob bshad la dgos pa cha tshang / bla ma'i rnal 'byor thun mong
dang thun mong ma yin pa/ rnal 'byor dbang phyug gi bsrung ba thun mong dang thun mong ma yin pa'i byin rlabs/ bla ma rin 'byung / tshar gsum khug pa/ brda don gsal ba/
brda chig brgyud/ sgrub pa lung sbyin/ gsang bcu'i rgyas gdab/ rten 'brel gyi byin rlabs/ mgon rkyang gi rjes gnang gi bar cha lag yongs su rdzogs pa zla ba phyed bzhi'i
bar du stsal/ de mthun shod kyi tshogs bshad kyang grol/ gtso bor gsung ngag rin po che dang bar gseng thams cad du gsang ba 'dus pa lugs gsum/ bde mchog lU nag dril gsum/
bong zhal can/ mkha' 'gro rgya mtsho sogs dang / 'jigs byed/ gshed dmar lugs gnyis sogs zur bka'i rigs kyang dpag med stsal/ grangs bcad 'di thams cad la bdag nges par
tshud pa bka' drin bskyangs par 'ga' re nas phrag dog gi rnam pa byed mkhan yang byung song rung rje bla ma dus gsum sgrib med du gzigs pa des tha chung bdag gis da lta'i
lan skyel ba 'di lta bu 'byung ba la dgongs par snang / gsung ngag grol nas sku zhabs su 'bod pa gnang / re zhig 'gro'am

sdod bka' pheb par/ da lam rgyun yang lo gcig lhag par song gshis pha ma gnyis 'phrad pa sogs kyi stabs nas dgongs pa zhus/ slar mi 'gyang bar sku zhabs su 'ong chog pa dang
/ don gyi gtso bo gsung ngag tshogs bshad dang / rdo rje rnal 'byor ma'i bka' khrid sogs thugs rtsa nas mi 'dor ba cis kyang mkhyen mkhyen zhus/ zhabs spyi bor bkod pa'i
phyag phul bas/ zhal 'dzum pa dang bcas shin tu 'ong bas re zhig pheb pa gnang kyang / yun ring por mi 'gor bar pheb dgos pa 'dug pas cis kyang thugs la gzhug dgos zhes
shin tu dgyes pa'i gsung dang bcas 'phags pa'i thugs dam rten gur mgon rgya nag ma mgor 'jog pa gnang bas bka' bsgo shin tu rgyas pa gnang / bdag grogs mched rnams kyi mig
mchi mas gang bzhin du 'bral mi phod pa'i tshul du phyi 'gros kyis 'ongs pas gzims chung gi sgo rgyab tu slebs dus/ bka' las/ da lam 'khor tsam pheb/ 'di'i ston 'jug tsam
la lam 'bras tshogs bshad nges par 'ong pas pheb pa zhu zhes bka' pheb byung bas dga' ba dang skyo ba lhan cig par de nub sdod gnas stong ra chos sde'i bla brang rdzogs
nub tu byed yod par der bsdad/ sang nyin shar la thon pas la chu sgang nas phyag mang du btsal/ myur du zhal dkyil mjal ba'i smon lam btab nas rang gnas su log /thog mar
pha ma drin can gnyis dang mjal bas dgyes tshor dpag med mdzad/ ngal bso dang sbrags zhag lnga drug bsdad/ de nas dben gnas rmor dgon du phyin/ chag med kyi rim pa bir
srung ma gtogs thun bzhi re ma chag pa dang / sgrub mchod kyi tshogs kyang rtag par phyin/ mkha' spyod ma'i gzhi bsnyen zhig bgyis/ blo gsal na

gzhon yang mtshams g.yog sogs bya nan par yod/ yang de ka'i ston dpal rgyun gyi dbang po'i chos grwa chen por phyin/ bla brang du slebs/ sku zhabs su shog gnang bar phyag rten
gya nom pa dang bcas mjal ma thag sngar bas kyang dad pa lhag par 'phel/ gsung gleng 'jam zhing bag pheb pa yun ring po'i bar du stsal bas re zhig rnam rtog rags pa thams
cad 'gags nas bde cham par gyur/ bka' las/ da re zhig bla brang rang du bzhugs/ chas kha'i spro bsdu sogs kyang mi 'tshal/ chos kyang zhor zhor du 'ong gnang bas dga'
ba dang spro ba stabs cig tu 'phel bar gyur/ 'di nas bzung chu spre'i bar lo bcu gsum gyi ring zla ba re gnyis ma gtogs rje bla ma'i zhabs pad dang mi 'bral bar bcar/ rje
btsun mi la'i zhal nas/ nor zang zing gi 'bul ba ma mchis kyang / sgyu lus kyi zhabs tog rdul du brlag /ces gsungs pa ltar zang zing gi zhabs tog rgya cher ma 'grub mod/
rje 'di nyid spyir zang zing la ma ltos pa'i thams cad la nye snyoms pa byang sems kyi mtshan nyid dang ldan nges yin par ma zad/ khyad par bdag la shin tu thugs brtse
bar yod/ lugs gnyis ka nas mchog tu bka' drin che bar bskyangs/ de'i lo ston mjug nas nA lendrar tshogs par gsung ngag tshogs bshad rgyas pa rgyab brten lung bcas tshang
bar stsal/ dgun rje bla ma cung zad sku ltem pa'i tshul bstan par sku rim sogs tshar grul che bar gnang bas zla ba gnyis tsam la sku dwangs/ phyogs kyi 'dus pa mang dag
la dam pa'i chos kyi dga' ston dpag med stsal/ de lo dbyar gyi ring ljags lung gi rigs shin tu mang ba brtse bas bskyangs/ de'i ston mjug kyang phyogs

'dus dang gnyug mar gnas pa bcas lnga brgya tsam la gsung ngag tshogs bshad mdzes rgyan gyi steng nas shin tu smin pa rgyab brten gyi lung / byin rlabs rags bsdus bcas rgyas
par stsal/ de'i dgun gyi bar rjes gnang zur bka'i rigs mang ba dang / sa skya'i bka' 'bum gyi lung rdzogs par gnang / de nas sos slob dpon a bha ya'i bzhed srol rdo rje
phreng ba bde legs su byed pa'i dkyil 'khor gsum bcas dkyil 'khor zhe lnga'i dbang bskur phyag len gtsang ma'i sgo nas gnang zhing / rgyab chos su phreng ba skor gsum gyi
dkyil chog rdor phreng mdzes rgyan gyi lung bcas bka' drin bskyangs shing / de'i phyi lo bdag rang lo nyi shu rtsa dgur slebs pa chu pho khyi lor da lta'i zhabs drung gdung
brgyud ngag dbang mkhyen brtse rab brtan dgung lo bdun bzhes pa'i thugs gnyer zhabs bskul zhu dgos tshul pheb pa'i bka' nan ldog ma nus par re zhig bar dgongs pa ltar
zhu zhus nas lo bdun gyi bar zhabs bskul zhus/ de nas lo 'di nang du'ang gsung ngag tshogs bshad 'bring po zhig stsal/ byi glang gnyis su 'phan yul gzhung dang nA lendrar
'brum pa mched stabs dbon rin po che'i zhabs phyir mnga' zhabs su tho btsun gnang ba'i btsun chung bcu gsum dang bcas bshes gnyen 'brom ston pa dang sku mched gsum gyi
zhabs kyis bcags pa'i bsam 'grub ri mkhar zhes da lta mkhar gdong du grags pa'i rdzong chung zhig yod pa der 'brum 'dzems gcad rgya gnang / de nas tho btsun rnams so sor
bkye ste nged dpon slob gsum gyis lo phyed gnyis tsam gyi bar bsnyen mtshams dam par gnang ba'i bdag gis gshed dmar/ 'jigs byed/

gur zhal sogs kyi bsnyen pa mthar phyin pa kha skang gi sbyin sreg dang bcas pa song / rje dbon rin po ches kyang gshed dmar sogs mang bar song / rje bla ma thugs brtse ba'i
stabs zhag bcu skor re la chibs kha lan re bskyod pas bzhugs zhag lnga drug re bzhugs stan 'jags ring rjes gnang dang lung gi rigs rgyun dkon zhing sngar ma gsan pa thams
cad rim gyis zhabs bskul zhus pa ltar dgyes pa'i sgo nas 'phral 'phral gnang / de bar du res 'ga' ni nA lendra dang yum bcas pas zhabs thog rgyas par gnang bas nged dpon
slob thams cad skyid du tshor ba'ang byung / dbyar dus su ni zhol gyi mi ser sa gtsang sa nas sgog btsong sogs blangs pa'i dka' thub se ba'ang dgos pa byung zhing / 'jig
rten pa'i kha skad la/ dpyid kyi gnam la grang gsum dro gsum 'ong zer ba dang mtshungs par byung / dbon rin po che'ang nged rang la thugs blo pheb pas thugs dam sogs mi
gnang kyang shin tu skyo ba'ang byung / 'brum thag chod nas nA lendrar pheb/ de lo pha stong ra ba chen po'i pod sngon ma sor bzhag gi steng nas lam 'bras shin tu rgyas
pa rgyab rten gyi lung dang bcas pa gnang / bka' las/ da lam gyi lam 'bras 'di nged rang sger gyi pha chos lta bu pha rgan rong ston chen po dang / mkhas grub gung ru shes
rab bzang po sogs brgyud par bzhugs pa'i 'gangs che ba rang yin pas do gal byed dgos/ zhes yang yang bslab don pheb/ de lo bdag gis rje bla ma mkhyen rab bstan 'dzin bzang
po'i rnam thar dang / rje bla ma'i gsan yig sgrig pa sogs kyi zhabs phyi zhus/ de nas sa sbrul rang lo so drug pa'i dus gsang phu'i gling smad zhabs drung

dpal ldan grags pa sogs dang gnyug mar gnas pa gtsos lnga brgya skor la gsung ngag tshogs bshad thams cad mkhyen pa dkon mchog lhun grub kyi mdzes rgyan sor bzhag steng nas
bla ma brgyud pa'i rnam thar ljags thog nas bka' drin bskyangs pa sogs ngor lugs thun mong ma yin pa sor bzhag snang gsum rdzogs mtshams su/ yar klungs bkra shis chos sde'i
dbon rin po che ngag dbang blo gsal mchog ldan dgyes mdzad rdo rje'i thugs kar sku'i bkod pa bsdus par rgyal dbang mchog gi bka' shog lam yig sogs stsal pheb ltar gsung
ngag snang gsum rdzogs nas yar klungs su chibs kha bskyod pa gnang / snyan brgyud bstan pa'i 'byung gnas bkra shis pa'i chos kyi sde chen por dbon rin po che'i sku gdung
drung du thugs dam gsal 'debs/ dbang bskur/ me mchod sogs rje bla ma'i mchod g.yog gi zhabs phyi bdag rang gis zhus/ phar phyin gyi pheb lam tshor yang sa lugs kyi dgon
pa thams cad nas spyan 'dren zhus/ bka' chos kyang nyin mtshan med par stsal ba'i phyag g.yog gang 'grub byas/ de nas gdan sa chen por pheb/ sngar gyi gsung ngag gi 'phros
smin rgyas su bka' drin bskyangs/ lo de nang du dpal dus kyi 'khor lo'i rdul tshon gyi dkyil 'khor du dbang rgyas pa dang / bde mchog mkha' 'gro rgya mtsho'i rdul tshon
la brten pa'i dbang / bde mchog nag po pa'i rdul tshon la brten pa'i dbang sogs dpag tu med pa stsal/ lcags rta zla ba dang por gtsang du chibs kha bskyod nas rim gyis
gdan sa chen po dpal ldan sa skyar sngags 'chang thams cad mkhyen

pa chen po dang mjal/ 'bul nod bsam gyis mi khyab pa dang chos dung dkar po rgyang grags 'bud pa gnang / zla ba drug gi bar gzhi thog tu stan chags pa'i sngags 'chang bla ma
mchog gis dpal ldan sa skya pa'i yab chos rdo rje phur pa'i stod las byang chub sgrub pa'i dbang / smad las gdug pa sgrol ba'i rjes gnang / dpal kye rdo rje'i gtso che'i
chos sna sum cu rtsa dgu'i rgya gzhung gi ljags lung / dmar po skor gsum gyi be'u bum yongs rdzogs/ mus chen sems dpa' chen po dkon mchog rgyal mtshan gyi bka' 'bum yongs
rdzogs kyi lung / dpyal lugs phag mo skor gsum gyi rjes gnang lung bcas/ nA ro mkha' spyod kyi byin rlabs/ dkar bdud kyi rjes gnang / gur mgon khro bcu'i rjes gnang /
'chi med dpal ster gyi tshe dbang / rje bla mas phar sngags 'chang bla ma thams cad mkhyen pa ngag dbang kun dga' bkra shis/ thub bstan mkhan chen bzang po rgyal mtshan/
mkhan chen ngag dbang blo gsal bstan pa rab rgyas/ rje dbon ngag dbang mkhyen brtse rab brtan pa sogs la dpal dus kyi 'khor lo/ bde mchog mkha' 'gro rgya mtsho/ bde mchog
bong zhal can rnams kyi dbang rdul tshon la brten pa/ bka' gdams thig le bcu drug /phyag rdor 'gro bzang lha nyer gcig /rnam 'joms dkar po/ sgrol ma lha bcu bdun ma/ gur
rigs bsdus/ sambu Ta/ rdor dbyings rnams kyi dbang ras bris la brten pa/ rjes gnang zur bka' shin tu mang ba/ ngor chen rdo rje 'chang chen po'i bka' 'bum pod bzhi ma/ mus
chen sangs rgyas rin chen gyi bka' 'bum/ rnam sras kyi be'u bum pusti gnyis/ bsam gtan

gling pa'i a ti yongs rdzogs kyi lung sogs chos bka' dpag tu med pa 'bul ba gnang / de mtshungs thub bstan mkhan chen gyis thun mong du ngor chen dkon mchog lhun grub kyi bka'
'bum pu sti gsum gyi lung / rje dbon rin po cher sger du kun mkhyen bsod nams seng ge'i sngags 'bum pusti gsum gyi lung / ku ru kulle gsang sgrub lha lnga'i byin rlabs/
ngag dbang blo gsal bstan pa rab rgyas kyis thun mong du lam sbas bshad kyi thugs rdo rje'i khrid/ klu sgrub rje'i yi ge'i steng nas byin rlabs lung dang bcas pa 'bul
ba gnang / gong gsal 'di thams cad tshang bar thob pa'i steng du bdag rang gis thub bstan mkhan chen drung du dmar po skor gsum gyi rjes gnang thun mong ma yin pa dang /
'jigs byed rwa lugs bcu gsum ma'i dbang tshar lugs thun mong ma yin pa khrid bcas zhus/ ngag dbang blo gsal bstan pa rab rgyas drung du beg tse 'khor mang gi rjes gnang /
nai gu'i khrid tshar lugs/ tshar chen rin po che'i gsung 'bum phal che ba'i lung / mkhan chen don grub legs bzang gi drung du sems tsam lugs kyi sems bskyed/ rnam sras lnga
phrag gsum gyi rjes gnang sogs zhus/ mdor na zla ba de tsam gyi bar du chos de tsam thob pa skal pa bzang ba'i mchog gnas dang / dus/ ston pa/ chos/ 'khor te phun sum
tshogs pa lnga ldan du gyur/ de nas rje bla ma dpon slob rnams byang lam brgyud nA lendrar pheb/ dbon rin po che dpon g.yog hrags bsdus mdo khams phyogs su pheb/ kho bos
re zhig zhabs phyir bsdad/ de bar blo gsal gyis gsol dpon zhus nas zla ba bzhi tsam

song bstun dgongs khrol zhus par/ re zhig kye rdor bsnyen chen sogs kyi stabs nas de kha byas nas 'gab ces pheb/ mtshams kyi ring gi ja mar dang / nyer mkho thams cad dang
/ mi dang mi ma yin gyi 'gro ba thams cad kyi bar chad sel zhing mthun rkyen sgrub pa'i bka'i spring yig dang bar chad kyis mi tshugs pa'i bka' bsgo rgyas par stsal/ 'bral
mi phod pa lta bur byung kyang zhabs spyi bor bkod pa'i smon lam dang / khyad par skye ba dang tshe rabs thams cad du rjes su 'dzin par mdzad du gsol/ zhes mchi ma'i rgyun
char ltar 'babs bzhin pa dang bcas rang gnas su log ste/ de yan chad du lo bcu gsum bar mi 'bral bar zhabs pad bsnyen pa'i skabs so/ /de'ang rje bla ma 'di nyid kyi zhabs
drung du yun de tsam song kyang thugs cung zad khro ba'i rnam 'gyur tsam yang gnang ba mi dran/ bka' lung gi rim pa'ang gtso bor gsung ngag tshogs slob sdom pa tshar
bcu gnyis/ rdo rje phreng ba tshar brgyad sogs/ mdor na rje bla ma'i gsan yig nang bzhin bum pa gang byo'i tshul du bka' drin bskyangs/ zang zing gi gnang cha'ang snga phyir
rta mdzo pho mo/ ja/ gos dar/ dkar yol sogs dpag med dang / khyad par phyag dpe sogs thugs dkyil nas ma bor ba yang yang bka' drin bskyangs pa'i sku drin byang chub
bar du gzhal mi nus mod/ 'on kyang bka' lung gang thob thams cad bed med du ma bzhag par rang gis nyams len gang nus dang / gzhan don gnyer can rnams la'ang ngal sun med
par phul bas sku drin bsabs pa la phan nam snyam pa ni yod/ de dag gi snga phyir dam pa du ma las zab pa dang rgya

che ba'i chos bka' thob pa rnams rags rim phyogs gcig tu smos na/ rang lo bcu bzhi pa'i dus chos 'khor gnas mkhan chen blo gros brtan pa'i drung du kye rdo rje'i dbang ras
bris la brten pa/ gur lha brgyad/ zhal bsnyen dus/ khyung khra/ 'byung 'dul/ ri khrod ma ser mo/ grwa pa'i dzam dmar/ sa lo'i bla mchod/ sngags 'chang kun dga' rin chen gyis
mdzad pa'i yi dam chos skyong gi gtor chog /des mdzad pa'i gtor ma brgya rtsa rnams kyi lung / kun rig gi dbang bcas zhus/ rang lo bco lnga pa'i steng gling stod pa chen
po dkon mchog dpal 'byor gyi drung du kye rdo rje'i dbang ras bris la brten pa/ 'byung 'dul/ ri khrod ma/ rta mgrin gsang sgrub kyi rjes gnang / tshe dbang 'chi med dpal
ster/ rngog lo'i bstod pa/ birWa pa'i bstod pa dad chu ma/ gong ma lnga bstod/ mtshan brjod/ ngor chen gyi bstod pa rab sde rba gsum/ sems dpa' chen po'i bstod pa thub
bstan gser khang ma/ g.yag rong rnam gnyis kyi bstod pa sha lo ka re/ 'chi med dpal sbyin ma bcas thob/ rang lo bcu bdun pa'i dus su dge rgan gyis khrid zhengs stegs su
nam mkha' rig 'dzin dbang drag pa'i drung du nyang grags rdo rje rtsal gyi dbang lung / dkon mchog spyi 'dus kyi dbang / tshe dbang bcas dang chos skor pusti yongs rdzogs/
grub mtha' mdzod dang theg mchog mdzod kyi lung bcas thob/ rang lo nyer bzhi pa'i dus 'jam mgon bsod nams dbang phyug yab sras dbus su chibs kha bsgyur/ ra ba smad du
pheb pa'i dus tshogs su jo bo rje nas brgyud pa'i sgrol ma nyer gcig gi rjes gnang / sme brtsegs dud ka'i

rjes gnang bkru byabs dang bcas pa/ mi g.yo ba dkar sngon gnyis kyi rjes gnang / sher phyin dkar ser gnyis kyi rjes gnang / grub rgyal lugs kyi tshe dbang rnams 'jam mgon bsod
nams dbang phyug gis stsal/ gong dkar chos sder kye rdor ras bris la brten pa'i dbang / lam dbang / yang dag zla gam dgu pa'i dbang / 'jam mgon kun dga' bkra shis kyi
drung du phur pa'i stod las byang chub sgrub pa'i dbang rnams zhus/ rtse gdong khri chen bsod nams bstan 'dzin dbang po'i drung du 'chi med dpal ster gyi tshe dbang / lcags
sdong ma'i tshe dbang rnams zhus/ gling smad zhabs drung rin po che phun tshogs rgyal mtshan par tshogs chos gling smad chos rar bka' gdams lha bzhi'i rjes gnang / seng
ge sgra/ sme brtsegs ljang nag /khro mo sme brtsegs/ ri khrod ma ser mo/ dzam ser nag /rnam 'joms rnams kyi rjes gnang / kye rdor gyi dbang rdul tshon la brten pa/ mkhan
chen ngag dbang don grub las kun rig gi dbang / 'byung 'dul dang / lha mo nam mkha'i gos can ma'i rjes gnang dang bcas pa zhus/ me rag slob dpon padma phrin las dbang
phyug par sgra mi snyan pa'i tshe dbang 'bri lugs/ dkon mchog spyi 'dus kyi khrid lung bcas/ gtum mo'i khrid/ tshe dbang lcags kyi pho brang / bka' thang gi lung bcas zhus/
rang lo nyer lnga'i dus dol mda' chos 'khor gnas kyi dgon par rab 'byams smra ba phyogs las rnam rgyal gyi drung du zhag nyi shu rtsa 'dren gyi bar du mdo skor pusti grags
chen bco brgyad sogs shin tu dkon pa'i lung gi rigs mang po zhus/ sngo gtso gyur gyi zhabs tog ha las par byung / smra

dbang phyogs las rnam rgyal 'di nyid la snga phyir 'jam dbyangs gang blo ma'i rjes gnang / beg tse lcam sring gi rjes gnang / tshe dpag med sprul sku'i rjes gnang gser chos/
dbu ma lugs kyi sems bskyed sogs rjes gnang shin tu dkon pa mang po dang / lung rgyun dkon pa rnams thugs khur che bzhes kyis srubs bar thams cad du rmor dang ra ba smad
sogs su'ang pheb nas stsal bas bka' drin che bar 'khums/ gong dkar chos sder slob dpon don grub chos gling pa bstan pa rgya mtshor dus 'khor 'grel chen bu ston rin po che'i
gsung mchan dang bcas pa/ khro phu ba'i man ngag brgya rtsa/ dus 'khor mngon dkyil chos rje bla mas mdzad pa sogs zhus/ de ltar rang lo so bdun yan chad du gong smos
ltar rje bla ma'i zhabs drung du chos dang zang zing gis bskyangs te dga' bde'i dpal la spyod pa'i skabs so/ /skabs 'dir 'di 'dra zhig thon te/ dam pa'i zhabs pad yun du
bsten pa'i mthus/ /dam pa'i spyod tshul shugs 'byung tshul du shes/ /dam pa min rnams phrag dog gis myos kyang / /dam pa rnams ni gting nas khrel ba'i rgyu/ /sngon nas dpal
ldan ngor pa'i bstan zhugs kyang / /sngon gyi las 'phros tshar pa chos rje'i lugs/ /sngon chad gzhan gyis ma rnyed snyan brgyud rnams/ /sngon du gyur 'di gzhan la smon
ma dgos/ /tshe rabs du mar bskyangs pa'i 'dren pa mchog /rdo rje 'chang dbang tshar pa chos kyi rje'i/ /snyan brgyud zab mos bdag rgyud yongs gang ba/ /deng sang dus na
kho bo min pa su/ /'ga' zhig 'di yis

'di 'dra mi 'ong zhes/ /'phya dmod 'thing slad byed pa 'ga' mthong mod/ /de dag rang gi de nyid ngom bzhin du/ /'jig rten pha rol gzigs mor gshegs te thal/ /de'ang rang gi
skyon rnams sbed gang thub dang / yon tan rnams ngom gang thub byed pa blun rmongs kun gyi phyag len du gda' na'ang / bdag la ni yon tan ngom par 'dod kyang bsam mno btang
na ngom rgyu 'ang mi 'dug /'on kyang grwa tshang du lo bcu gsum song kyang sgrig dang gang mthun las zhog pa gcig gi tshogs kyang gcog ma myong / grwa pa bgres pa lta ci/
tha na chab hril ba tshun la 'khrugs pa byed pa lta ci smos/ mig log tsam yang byed ma myong ba de dus kyi rgyus yod thams cad kyi thugs la mnga' ba de yin/ khyad par
gsang phu'i grwa tshang gzhan rnams byams pa yod/ rang ngos la de 'dra bsam pa yod kyang mi tsho ga 'dra bsam yod ni ci shes/ gang ltar de yan chad thos bsam byas tshul phran
bu gang yod sprug sprug gsig gsig byas nas bkod pa'i skabs so/ /de nas 'chad nyan gyi ming btags rang gi dpag tshod byas tshul 'god rin chog pa mi 'dug kyang / rje bla
ma'i gsung rgyun nyams pa med pa lan skyel ba'i rim pa rnams bkod na/ rang lo so brgyad la rang gnas rmor gyi dben gnas su gcad rgya shin tu dam pa'i sgo nas bcom ldan
'das kye rdo rje'i gzhi'i bsnyen pa zla ba brgyad kyi bar 'jam dbyangs mkhyen brtses mdzad pa'i bsnyen yig sor bzhag gi zhar la yum gyi gzhi bsnyen dang bcas rung ba dang
/ mjug tu kha skong zhi ba'i sbyin sreg dang / rgyas dbang drag po gsum dang bcas nyin bdun bar rgyas par byas/ mtshams g.yog blo gsal rang gis byas pas khams bde zhing

dge sbyor 'phel la so bsod pa skyid par byung / de grol bstun gra pa rnams kyis nan gyis dgos gsungs par brten/ kye rdor gyi dbang rdul tshon la brten pa rgyas par byas/ de'i
phyi lo yer pa nas dge slong ngag dbang bzang po pheb par/ 'khor lo bde mchog nag po lugs kyi dbang / nA ro mkha' spyod kyi byin brlabs/ dmigs khrid rgyas pa sogs bzhed
pa dang mthun par byas/ 'di rnams chos 'chad kyi khul mi res pus mo la babs pa de byed pa'i thog ma yin/ de lo rmor rang gi gra pa rnams la mkha' 'gro rgya mtsho'i dbang
rdul tshon la brten pa rgyas pa zhig byas/ 'di skabs dbang rdzas sogs gra 'grigs pa rang ma byung bar rdo rje brag nas g.yar po zhus/ dbang tshig rnams rje bla ma'i sku
zhabs nas 'khor 'phral gyi mgar lag ma lta bur song gshis bde thogs med pa'i byang bar byung / de'i dus rdo rje brag nas rig 'dzin chen pos thugs dam pheb pa'i chos bka'i
rigs dkon pa rnams dgos pheb 'dug par de rigs 'ong ba'i gnad dang bral ba zhig yin kyang bka' nan ma chogs par sku zhabs su bcar bar chos bka'i rigs mang bar dgos pa'i
bka' stsal ltar thog mar chags lugs tshe dpag med dkar po/ tshe sbyin yid bzhin 'khor lo/ dbyangs can ma dkar mo gsum ste dkar lha gsum gyi sgo phyes nas/ rjes gnang zur
bka'i rigs mang bar phul te rang gnas su 'byor thog gra thang nas mkhan rin po che rje dbon ngag dbang bstan 'dzin phun tshogs kyis phyag tham dang bcas 'ong dgos tshul gnang
bar bzhed pa ltar phyin/ zla gcig tsam gyi bar dmar po skor gsum gyi rjes gnang dgu/ be'u bum

gyi lung / rnam sras kyi rjes gnang lnga phrag gsum/ drag po'i rjes gnang bcas pa yongs rdzogs be'u bum pusti gnyis kyi lung sogs chos bka' mang ba sba ba sri med par phul
zhing / tshur yang chos nyid dngos ston gyi byin rlabs/ rtsa dbu ma'i nyams khrid sogs zhus/ rang ngos nas tshar chen yab sras kyi gsung rab la thos bsam byas pa'i stabs
kyis dam tshig gi spang blang ngo shes tsam yod pas shin tu mos par zhus/ kun bkras pa mi srun pa'i stabs kyis snyan phra phul bar brten/ bka' bkyon babs lci bar gnang 'dug
par lab mi mang du byung yang / spyir yang sems can thams cad pha mar shes pa dang / de'i nang nas kyang chos bka' thob pa'i bla mar mi mos pa rnam smin lci bas legs nyes
kyi bka' gnang thos pa thams cad sgra 'dzin gyi ltag lam tu btang bas 'dun ma'i yang rtser son/ gra thang nas yar zhor rje rig 'dzin chen po'i zhabs drung du nag zla'i
tshes bcu bzhi la sta gon dang / bco lnga la dngos gzhi/ bcu drug la gong ma gong chen/ bdag po chen po'i dbang dang bcas pa rdul tshon gyi dkyil 'khor du dpal dus kyi
'khor lo'i dbang bzhi yongs su rdzogs par phyag len mtha' dpyod gong dkar lugs stsal/ dbang gsan par bkra shis chos sde'i dpon rin po che'ang pheb/ dbon rin po cher bdag
po chen po'i dbang gsan khyad tshes bco lnga'i tho rangs rig 'dzin chen pos mkhan po/ /bdag gi las slob zhus nas bsnyen par rdzogs par gnang / de dus dbon rin po cher rgyal
gdon zhig gi ltem gzhi babs lci ba byung ba ma dwangs pa'i mu nas chos sder pheb/ sku shin tu ltem pa byung bar 'ong dgos tshul byung

ba ltar phyin/ rang la lta ba'i gdengs med kyang bla ma'i byin rlabs kyis sku bsangs dwangs la song nas dbang dang rjes gnang lung sogs bka' gnang ltar phul/ mkha' 'gro rgya
mtsho'i cho ga grwa pa rnams la rdul tshon gyi dkyil 'khor du dbang cha gcig bskur/ zhag bco lnga skor bsdad/ slar rang gi bsam gtan khang bur mtshams dam par byas pa'i
tshe sbyin yid bzhin 'khor lo/ /rje btsun rig byed ma/ khro bo 'dod pa'i rgyal po bcas pa'i bsnyen pa dang / mjug tu lha mo shra ma Na'i sgo nas rmi lam brtag pa bdun phrag
gcig bgyis pas ngo mtshar ba'i brda rtags kyang 'ga' zhig byung kyang brjed de thal/ gzhan shes shes dang mthong mthong gi rigs ni ma byung bar byung zhes smras na mi
chos bla ma'i rdzun du 'gyur zhing / de rigs ni ci'ang zhu rgyu med/ de nas dgun stod thub bstan nas pha rig 'dzin chen pos bka' gnang ltar gsung ngag slob bshad smin rgyas
rgyab rten lung gi rigs de snga nas tshogs bshad rgyas par gsan cing ljags bsnyen dang snod ldan rnams la'ang lan gcig bka' drin bskyangs grub gshis sngar gsan pa rnams
bskyar ldab ma zhus shing / ma gsan pa rnams tshang mar phul/ gser dngul gyis gtsos pa'i gnang skyes dpag med stsal/ 'di lam 'bras bgyis pa'i thog ma yin/ me khyi zla
ba bcu gnyis pa'i nang du kun mkhyen rong ston chen pos zhabs pad yun ring du bcags shing / she'u grags 'phyor shes rab sogs skyes chen du mas byin gyis brlabs pa'i dben
gnas smon dga' rin chen bsam gtan gling gi 'khur len dgos tshul dang / gdan sa chen po dpal

ldan sa skya nas sngags 'chang thams cad mkhyen pa chen po'i bka' shog rin po che dang / sde srid chen mo'i bka' shog bcas pheb pa ltar lo de'i gza' tshes dge bar gdan sa chen
po nas mang ja gnang sbyin/ rdor brag nas thugs dam bka' shog mang bkol bsko 'ja' rgyas pa/ grwa mang so so nas tshan grangs bcas rgyas par byung ba ltar bla brang gi
khur len gyi khul bgyis/ de lo yar klungs bkra shis chos sde nas 'a zhwa'i rdo rje 'dzin pa chen po kun dga' bstan pa'i rgyal mtshan 'dus pa'i sde dang bcas pas nan gyi
'ong dgos tshul pheb pa ltar snyan brgyud kyi bstan par bsams nas khas len zhus pas yar klungs su 'gro ba'i sta gon byas/ gza' tshes dge ba rang gi bsti gnas nas bskyod de
ra ba smad dgon par bsdad/ sang nyin spyi pa sogs kyis sgang stod bar skyel mar byon rim bzhin chos 'khor gnas gra phyi tshong 'dus tshogs su'ang zhabs tog bsnyen bkur
dpag med byung / mar lam khra 'brug tu chos rgyal gter bdag gling pa dang mjal/ shin tu legs so'i dbugs dbyung / bka' las/ chos sde'i nyi ma ma nub gong du 'byor pa rten
'brel legs pas brtson tsam 'gro dgos pheb pa ltar nyi ma ma nub gong du slebs/ de nas zhag gnyis song thog gtsug lag khang gi steng bla ma lha khang du 'a zhwa'i rdo rje
'dzin pa chen po kun dga' bstan pa'i rgyal mtshan dpal bzang po/ bka' 'gyur ba ngag dbang rab brtan/ rab 'byams pa ngag dbang bstan 'phel/ dge slong phun grags sogs ra ba
smad pa/ rab 'byams pa bsod nams rnam rgyal sogs chos 'khor gnas pa/ byang 'dren phrin las sogs tshong 'dus tshogs pa/

rtses dong 'bras spungs gling pa sogs phyogs 'dus sum cu skor dang / chos sde rang gi rdo rje slob dpon sogs gnyug mar gnas pa lnga bcu skor khyon dril brgyad cu skor la 'jigs
bral dpal ldan birWa pa'i bzhed srol dus gsum gyi bde bar gshegs pa thams cad kyi gshegs shul skal ldan smin grol gyi lam la 'khrid par byed pa'i gdams pa gsung ngag
rin po che lam 'bras bu dang bcas pa'i gdams ngag slob bshad du grags pa shin tu rgyas pa snang ba gsum gyi dus gsung ngag rin po che'i zin bris gsang chen bstan pa rgyas
pa'i nyi 'od kyi gsung ngag byung tshul gyi zin bris kyi steng nas rtsa ba'i bla ma yan chad kyi rnam thar bshad pa yongs su rdzogs pa ngag thog nas phul/ dngos gzhi'i ma
dag pa'i snang ba/ nyams kyi snang ba/ dag pa'i snang ba gsum gyi khrid shin tu rgyas shing mtha' chod nges/ rgyab rten bla ma brgyud pa'i rnam thar ngo mtshar snang ba/
zhib mo rdo rje/ zhib mo rnam 'thag /brgyud pa so so'i rnam thar cha tshang ba bcas zhag nyi shu skor dang / de nas brgyud pa'i khyad par gnyis ldan gyi sems bskyed/ maNDal
tshom bu lnga pa la brten pa bdag chen rdo rje 'chang gi yi ge sor bzhag gi steng dang / tshar chen rin po che'i gsung rgyun zin bris steng nas slob ma rjes 'dzin phyag
len rgyas par phul/ de nyin kha ba shin tu che ba ri klungs thams cad dung dkar phyis pa lta bur babs pa snyan brgyud kyi bstan pa dar ba'i rten 'brel phun sum tshogs
par gyur/ de nas bdun phrag gcig gi bar bde ldan du bsnyen pa kha gso bum pa la brten pa slob bshad pa'i

phyag len ltar grub 'phral kye rdo rje'i rdul tshon gyi dkyil 'khor du dbang bskur ba dag bya dag byed ngo 'phrod pa'i sgo nas shin tu smin pa/ khyad par rdo rje slob dpon
gyi dbang gi skabs slob ma re re nas dbang stegs kyi steng du 'jog pa sogs kha'u brag rdzong pa'i bzhed pa 'khrul med dang / dbang gi mtshams sbyor yang brag phug pa dkon
mchog rgyal mtshan gyis mdzad pa'i dbang bshad dang / sngags 'chang bsod nams chos 'phel gyis mdzad pa'i 'jigs byed kyi dbang bshad steng nas legs cha bsdus pa'i bshad pa
rgyas par byas/ sta gon gyi khyad chos phra mo rnams kyang slob bshad pa'i lugs srol 'khrul med ltar grwa pa yongs rdzogs la 'bul dgos stabs nas zhag bcu skor thogs/ dbang
grol nub nas 'khor 'das dbyer med kyi lta khrid shin tu smin pa/ sgro 'dogs gcod pa bdag chen rin po che'i 'khrul spong rab gsal la rtsa ba sbyar ba'i sa gzhung spel
nas gzabs bshad rgyas pa/ de grub nas yum gyi rdul tshon gyi dkyil 'khor du mkhan chen ngag dbang chos grags kyi zin bris steng nas dbang bskur ba sngon du 'gro ba'i phyi
bskyed rim gyi dmigs khrid/ sgro 'dogs gcod pa tshar chen rdo rje 'chang gis mdzad pa'i phyi bskyed rim gyi rnam bshad legs bshad nyi ma'i 'od zer gyi steng nas bshad pa
shin tu rgyas shing mtha' chod pa blo thog nas byas/ de'ang rang nyid mig kha bye ma thag nas sa skya pa'i bstan pa'i sgor zhugs/ khyad par rje bla ma'i zhabs drung du gsung
ngag thog mar zhu ba'i dus ngor chen gyis mdzad pa'i bskyed rim gnad kyi zla zer dang / kun du dgos pa'i gzhung bdun blo la byang bar yod gshis gsung bshad rnams blo
la nges par byung stabs slob bshad 'chad ces dpa' dpa' mo byed pa rnams dang mi 'dra ba'i gdeng 'dra yod

mod/ phal cher ni grags pa'i rjes su 'brang zhing / 'jam mgon bla mas/ blun po'i yul du mkhas pa bas/ /spre'u 'dzin pa khyad par 'phags/ /mkhas pa lag pa stong par 'gro/ /sprel
'dzin zas dang nor gyis mchod/ /ces pa'i don thog tu babs par snang / de grol bstun rdo rje slob dpon gyi lus kyi dkyil 'khor du bdag chen rdo rje 'chang chen po'i yi
ge'i steng nas phyag len mi 'khrul bar grangs bcad du byas pa bskur nas/ 'jam mgon mkhyen brtse'i khrid yig gi steng nas khrid shin tu smin pa sgro 'dogs gcod pa tshar
chen rdo rje 'chang chen po'i skal bzang snying gi padma bzhad pa'i steng nas mtha' chod pa ngag thog nas btang / gzhan dbang bzhi so sor slob bshad pa'i khyad chos 'da'
kha ma/ bar do/ sgyu lus/ rmi lam/ 'od gsal bcas pa'i khrid/ de'ang bum dbang gi rmi lam yan chad 'jam mgon mkhyen brtse'i khrid yig sor bzhag dang / de man chad 'phror lus
pa rgyal dbang mchog gi zin bris la rje klu sgrub rgya mtsho'i khrid yig nas rgyas par blangs te smin pa/ sgro 'dogs gcod pa/ dbang chog /bsnyen pa/ rab gnas/ sbyin sreg
/dus tha ma bcas pa'i zin thun blo thog nas phul/ brda don gsal ba/ lab zab phyi nang / bir srung phyi nang / bla ma rin 'byung / tshar gsum khug pa/ brda chig brgyud/
sgrub pa lung sbyin/ gsang bcu'i rgyas gdab/ gces bsdus nas rten 'brel gyi byin rlabs/ mgon rkyang gi rjes gnang bcas tshang 'gril/ rgyab rten lung la pod ser/ pod dmar/
pod nag /slob bshad skor tshang 'gril bcas pa/ gzhan yang lam skor phyi ma brgyad kyi lung

/ gzims chung du dbon rin po che sku sger du bsam mi khyab dang / yi ge med pa'i byin rlabs bcas phul/ lam 'bras la mi gtogs pa mkha' spyod ma skor gsum gyi byin rlabs/ sgrub
thabs brgya rtsa/ rgya mtsho'i rgya gzhung dang pod gzhung gi lung / mchog mang khrod nas rigs gsum spyi/ ku ru kulle lha lnga/ kun rig /mi 'khrugs pa lha dgu/ tshe dpag
med lha dgu /bde mchog lU nag bcas pa/ gdugs dkar bcu bdun ma 'di rnams rdul tshon gyi steng nas phul/ rnam rgyal lha dgu/ rnam 'joms/ 'byung 'dul/ u tsArya/ rnam sras
rigs chen bco lnga/ dbyangs can ma/ khyung khra nag rnams kyi rjes gnang yi ge so so'i lung bcas phul zhing / grol dbang du 'chi med dpal ster gyi tshe dbang rnams rgyas
pa phul/ so so'i thugs kyi re ba yongs su khengs par byas/ spyi sger thams cad nas gser dngul/ gos dar/ ras snam sogs dpag tu med pa byung / rten brten pa thams cad dang
/ khyad par pha bla ma tshar chen rdo rje 'chang chen po'i sku brnyan thams cad dang / rdo rje 'chang gzhon nu blo gros kyi sku brnyan bcas pa snyan shal phul/ dmigs phug
gi smon lam rgyas par btab/ spyi bla brang thams cad nas chibs skyel dang bcas tshe chu 'bum pa mjal/ de nub bya sar bsdad/ da lam lam 'bras tshar gnyis pa yin zhing /
tshar pa'i bstan pa la bya ba byas pa'i thog ma yin pas thos bsam byas pa'i 'bras bu cung zad byung snyam sems shin tu spro bar byung / yar lam tshong 'dus tshogs pa dang
/ chos 'khor gnas sogs su zhabs tog rgyas par byung / de nas ra ba smad du zhag

gsum bsdad/ cho 'phrul smon lam dang thug pas mang ja/ /bzhes thug /'bul ba sne bzhag sogs dang / grwa pa re rer kha btags kyi phyag 'gyed/ tshogs gur bzo bar zhal 'degs sogs
phul/ de nas rmor pa rnams kyis lum pa lcang gseb tu thab bsu bcas rang gi bsti gnas su slebs/ de'i dbyar sos dge ldan nas a mdo khams pa sogs chos gsan mi pheb pa tshor
mkha' spyod ma'i khrid sogs bzhed pa ltar phul/ rdo rje brag tu rje rig 'dzin chen por mkha' 'gro rgya mtsho'i dbang ras bris la brten pa dang / lam dbang sogs phul zhing
/ tshur yang 'chi med dpal ster gyi dbang brgya rtsa sogs zhus/ me glang zla ba bcu par rgyal dbang drug pa chen po blo bzang rin chen tshangs dbyangs rgya mtsho sna
dkar rtse nas chibs bskyod pa'i chibs bsu ser sbrengs zhal dkar 'bul ba sogs kyi brda 'grims bka' drin bskyangs pa'i grwa slob thams cad kyis snye thang du phyin nas rim
bzhin zhol mnga' zhabs dang lhan cig par pho brang chen por zhal dkar phyag rten 'bul ba sogs grub 'phral rang gnas su 'byor/ sa stag zla ba lnga par gdan sa chen po nas
sngags 'chang bla ma thams cad mkhyen pa ngag dbang kun dga' bkra shis dbus su chibs kha bskyod pa'i bsam yas brgyud lho kha phyogs su pheb zhor skyid gshongs ra ba smad
du pheb/ grwa slob thams cad kyis zhal mjal phyag dbang sogs zhu bar phyin/ gsang phu dbyar chos dang 'dzoms pa'i slob dpon mkhan chen kun dga' grags pa zhal mjal tsam ma
gtogs ma thub bar brten chibs bsu chibs skyel thams cad la phyin/ khrom la grub

rgyal lugs kyi tshe dbang dang / tshogs su 'jam dbyangs a ra pa tsa na'i rjes gnang dang / gong ma a mi drung gis mdzad pa'i sa skya'i rje btsun ma dang / phan bde kun 'byung
gi lung sogs kha shas stsal nas chibs kha bskyod/ shar phyogs pa'i dpon sa gshegs pa'i kun rig stong tshar grwa tshang dpon slob gsang phur pheb gshis gral dbur phyin/
byang zhu bsngo smon sogs rgyas par byas/ de nas grwa tshang gsang phur pheb/ nged kyis rang gnas su log /zla ba dgu pa nas gsang phu mchod khang dpon slob kun dga' dbang
rgyal yab sras/ 'phags bde nas dge slong phan bde rgyal mtshan dang / bka' bcu kun dga' dam chos/ grwa phyi tshogs nas dge slong dpal 'byor rgya mtsho/ ra ba smad nas shing
mang dang rnam ser bla mar pheb pa sangs rgyas rgyal mtshan/ rab 'byams pa sangs rgyas lhun grub/ rab 'byams pa ngag dbang / shel grong / gsang gling pa kun dga' rnam
rgyal grogs mched gsum sogs phyogs 'dus dang gnyug mar gnas pa bcas bzhi bcu skor la gsung ngag slob bshad shin tu rgyas pa rgyab rten lung dang bcas tshang ba slob bshad
pa'i phyag len dngos gtsang ba phul/ 'di skabs kyang sems bskyed kyi nyin kha bas dung mdog lta bur gyur/ rgyu dbang gi dus pha ma drin can gnyis dang / lum phreng gi
mi skya pho mo'ang shin tu mang bas zhag bco lnga skor thogs/ dbang gsum pa'i khrid tshugs pa zla ba bcu gcig par ra ba smad nas rab 'byams pa ngag dbang bstan 'phel dang
/ bka' bkra shis dpal bzang gnyis sa dbang mchog gi bka' shog bcas grwa tshang gi 'chad nyan la 'ong dgos tshul mol bar byung bas/ bdag gis chos

'jig rten gang sa nas grwa tshang gi bla ma 'ong ba med cing / shes 'dod kyang med nges/ da cha gsang sngags kyi chos gang thob 'di dag gi 'chad nyan 'dra e thub blta ba las
bstan nas mi 'ong bas dgongs khrol zhu ba las 'os med ces u tshugs kyis smras kyang / da lam 'os thor yang gzhan med pas grwa dmangs 'dod gcig ma yin gshis da lam khas
ma blangs pa'i thebs med ces nan che bar byung kyang / de dus gtan nas mi 'ong thag chod byas/ 'on kyang chos skyong 'di phrag dog che ba zhig yin pas 'di ma khrol na mi
'gab bsam/ sang nyin de kha blo gsal zhu yig dang bcas dgongs pa zhu bar btang bas/ da lam sa skya dge bshes kyis bstan pa spel ba'i dus la babs pas 'ong dgos 'dug /'dres
kyang rogs dan byed ces bka' shog dang bcas ma khrol/ grwa dmangs nas kyang rdor brag brgyud dgongs khrol zhus dogs sngon skor brgyabs nas snyan bgag zhus stabs/ rang gi
'phral phugs kyi bslab don thams cad rje bla ma dam pa dang sa khad 'gyang gshis rdor brag rang du zhus yod pa ltar mjal phyag la phyin par/ da lam dus mchod gcig po 'di'i
ring cis kyang byed dgos pheb/ de gang nas nged kyi chos 'tshol ba'i khyad 'dug pas de ring byung na dgongs khrol zhu rogs byed theb yod kyang / de skabs ga bsgyur nas
kho bos dge 'dun gyi bka' gcog mi nus pheb par brten zhu re dang bral zhing / nged kyi pha rgan de'ang gzhan las ngar ba zhig yod pa slob gnyer byas pa'i don yin pas byed
dgos gnang ba sogs rang la shes 'dod med kyang mtha' sgor mo nas 'grigs 'grigs

mang grags/ gang mi yog pa'i de'i dpe ltar khas len dgos shar/ de gang nas bla ma 'pho res sngon ma gnyis kyi skabs kyang 'os su byung mod/ de dus dus la ma babs pa dang /
rje bla ma mkhyen rab mtshan can gyis pho brang chen por dge slong 'jam grags sku zhabs su snyan bgag zhu ba gnang gshis tho phul kyang 'ong ba med/ de nas lam 'bras mjug
cung bsdus tsam byung kyang cha lag 'grigs par phul/ 'di lam 'bras 'chad thengs gsum pa yin/ de grol bstun sa stag zla ba bcu gnyis pa'i yar tshes bco lnga la ra ba smad
nas dbu hang ram pa dang / phun grags chos gnyis/ rmor pa'i dbu chos gnyer pa sogs dang nged rang gi nu bo sogs kyi rta skyel ba dang bcas nam gseng la thon pas gru khar
yang rab brtan pa'i btsun ma sogs g.yas g.yon nas 'ong mi mang tsam 'dug /gru thon nas ra ba smad kyi dbu chos gral mgo ba khams tshan mi tshan sogs dang / shar phyogs nas
sogs rta bsu ba mang ba dang bcas nyi dros thog chos grwa chen por slebs/ rten 'brel khyad nas thog mar gzims chung du dkar spro zhig 'dug cing / de nas tshogs su phyin
pa'i thog mar gzhung sa chen po'i bsko 'ja' gnang sbyin/ grwa dmangs la 'gyed bcas dang / rdo rje brag nas rje bla ma rigs 'dzin chen po'i chab shog bi brta bcas/ bsko
'ja'i gnang sbyin dgu tshan gsum/ 'dus tshogs la mang ja/ rmor pa spyi so'i mang ja 'bul ba/ dpon slob drung chen rin po che'i bsko 'ja' sogs zhag bcu skor gyi bar mang ja
'ar ma 'ur ma tshogs su 'gro nyag cig byed dgos byung / gza' tshes dge bar chos rar 'chad nyan brtsi shag thog mar btang / de la

g.yas g.yon yas mas thams cad grwa tshang gdan 'dren gyi bsnyen bkur bzhugs long med pa lta bu byung bas 'dod yon 'di kham ches pas spro sag sag byung / dbyar chos gang du
chos ra smar ba rang byed rgyu ma byung bas cung zhig blo kha khengs pa rang ni byung ma song / sngon sbyin gtong bgyis pa'i 'bras bu dang / /yas mas kyi sbyin bdag zhogs
'thabs pas/ /'dod yon gyi longs spyod 'ar ma 'ur/ /ltogs snying bcangs rnams la der rang mkho/ /de nas gsang phu'i dbyar chos bteg /nged rang gsang phu'i grwa rgan du song
gshis bla grwa thams cad 'dzoms sar zhum skrag ma dgos shing bshad pa dang rig lung sogs la 'tsher ngad ma dgos par bla gsar 'ga' zhig ltar sbugs 'thums kyi ra bar ma
tshud/ 'on kyang de lo zur sprul rin po che'i sku tshab tu me tog mchod pa'i rta hrags la 'gro dgos tshul rdor brag nas bka' pheb pa ma bzlog pas 'gro dgos shar/ yo byad
ni brel phongs med par gnang byung bas phyin/ bla ma so sos khri mtho ba'i steng du rgyan sprod gzabs 'chor dgos pa ltar bskor lam chen mor chibs hrags gang gzabs bcas zhang
g.yu brag pa'i chas su zhugs nas khri steng du sdod pa las ngag 'don gyi rigs ni tshig gcig kyang mi dgos pas ltad mo che la so bsod pa byung / smras pa/ lar 'jig rten
gyi gnas tshul 'di dgod re bro/ /khong yas mas kyi grwa tshang gnyis po ni/ /'chams chas sogs yo byad la bzang 'gran byed/ /stangs stabs dang rnga tshig gi 'ur sgra che/
/khong zhen can rnams blo sems 'tshab ma 'tshub/ /'bag ban ling can rnams ni nyams rtogs 'ur/ /'khur gang yang med tsho ni ltad mo che/ /

me tog mchod pa'i gnas tshul de ltar lags/ /rnal 'byor pa ral cog can zhig gis glo bur du sa khri'i bang rim steng na kha btags kyi mjal dar zhig btang / phyag dbang zhus nas
gar song ma shes pa zhig byung / gsang phur log pa'i dus ja zhig gis rkyen byas/ slebs nub nas nad gdos drag pa zhig gis btab pas re zhig khad nye nas sman pa 'dra la
bstan pa'i bcos ka sogs byas kyang zhe lod las ma byung / nye bar gnas pa blo gsal dang blo ldan gnyis lo gzhon yang sngon las kyis 'brel ba'i snying nye zhing sha tsha ba
gsang phu'i bla ma rnams kyang smon pa'i g.yog tu 'gyur nges deng sang gi bar du'ang nged rang phan tshun thams cad shin tu brtse ba zhag re gnyis kyang 'bral mi phod pa
lta bu yod cing / lhag tu de dus sku rim tshar ma 'ur ma byas/ rab brtan nas nu bo bos pa'ang slebs/ sman yang yang spos shing / grwa dmangs kyi thugs 'dun rtse gcig pa'i
sgo nas sku rim brtan bzhugs sogs gnang bas rim bder song / de nas drag bstun/ dwags po/ /rnam ser/ khu spe/ zhi ba sogs kyi grwa pa bgres pa/ dge ldan/ byang rtse nas
a mdo dge slong nyer lnga la kye rdor ras bris kyi dkyil 'khor la brten pa'i dbang / nA ro mkha' spyod ma'i byin rlabs sngon du btang nas mkha' spyod ma'i khrid smin rgyas/
rjes gnang gi rigs mang bar byas/ gsang phu'i dbyar chos grol nas dpal ldan 'bras spungs su sku zhabs rin po cher zhabs brtan 'bul bar bla ma spyi tshogs kyis pheb/ zul
phu dbyar chos la chos ra'i brtse shag smar bar byung / rgyal bas chos 'khor bskor ba'i dus chen chu stod zla ba'i tshes bzhi'i nyin klu sgrub kyi phyag bzo byang chub
shing las grub pa'i

ston pa'i sku brnyan sogs spyan drangs/ mchod pa'i bye brag dpag tu med pa dang bcas bya 'dul ba 'dzin pa'i khri'i steng nas ris su ma chad pa'i dge tshul slong brgya phrag
gnyis brgal bar klu sgrub lugs kyi theg pa chen po'i sems bskyed kyi sdom pa rgyal sras thogs med pas mdzad pa'i yi ge'i steng nas rgyas par byas/ dge slong phar cher gyis
gos dar gyi snam sbyar dang bcas pheb pas dga' spro dpag tu med pa byung zhing bdag cag gi ston pa sku drin can de'i sku drin rjes su dran nas dad pa'i mchi ma g.yo bar
gyur/ tshes brgyad nas grwa tshang rnams so so'i gyes nas rang rang gi dgon gnas su pheb/ skyid gshongs su dbyar chos gnyis pa chos ra shin tu 'phel bar byung / ston chos
zla ba gnyis kyi bar brtsi shag gsum re dgos pa sogs sngar srol ma nyams pa dang / lhag par deng rang chag med rnams kyi stabs nas nam phyed yol ma thog nas kha ton byas
pa tho rangs kyi gong du grub nges dang / de nas gaNDi brdung 'phral blo ldan gyis ja 'ong bar byas nas chos rar phyin/ 'dzin grwa mang dus nam gseng dang / nyung dus
nam ma langs gong du tshar gyin yod/ yongs 'dzin dam pa sku drin can gnyis kyi drin las bsdus dar pusti gang la'ang bsam mno dang dpe 'dzin sogs dka' ba ma byung / dgun chos
dang gnyis thams cad la chos ra 'phel bar byung / cho 'phrul smon lam gyi tshes bco lnga'i nyin cho 'phrul gyi gsung bshad sogs rgyas par gnang srol 'dug pa ltar tshes
gcig nas bco lnga'i bar gyi gzabs bshad rgyan drug mchog gnyis kyi lo rgyus kyang rgyas par byas/ dpyid chos kyang rgyas par btang nas dbyar chos la bteg /de lo'ang kye
rdor rgyu dbang

dang / rnal 'byor ma'i byin rlabs khrid sogs ris su ma chad pa'i grwa pa mang dag la rgyas par phul/ rnam ser drung chen sangs rgyas bstan 'dzin/ ra ba smad drung chen kun
dga' grags pa gnyis la kye rdo rje'i lam dbang phul/ zul phur yang mkha' spyod ma'i khrid cig bya dgos byung / dbyar chos grol nas skyid gshongs su dbyar chos gnyis bar gling
stod zhabs drung rin po che kun dga' grags 'dzin sogs dwags po grwa tshang nas pheb mi dang / chos 'khor gnas pa/ deng sang ra ba smad kyi 'chad nyan las thog pa blo
gsal bstan 'dzin sogs la sgrub thabs brgya rtsa/ rgya mtsho/ rnal 'byor ma'i byin rlabs sogs phul/ ston chos gnyis grol nas dpon slob sangs rgyas rgyal mtshan gyis do dam
shin tu che bas nA lendra nas dkyil thang g.yar po zhu ba sogs dka' ba khyad du bsad de rdor phreng gi dbang zhig byas nas bstan par phan pa gzhan dang mi 'dra ba 'ong
ba 'dug pas cis kyang byed dgos gsung ba ltar khas len zhus/ 'phreng po gzhi ba slob dpon phun tshogs bstan 'phel gshegs pa'i sku gdung zhugs 'bul la phyin pa 'khor 'phral
gnyug mar gnas pa'i grwa tshang yongs rdzogs kyi steng du dpon slob sangs rgyas rgyal mtshan/ bka' 'gyur ba ngag dbang rab brtan sogs jo bstan tshogs pa dgu/ dge slong
blo gros ye shes sogs bkra shis chos sde ba bdun/ deng sang rnam ser dpon slob kun dga' grags pa sogs rnam ser ba bdun/ bye rdzing tshogs pa bdun/ dol chos 'khor gnas pa
dgu/ dwags po grwa tshang ba dgu/ rtse thang lnga mchod pa dge slong gzhan phan/ dge ldan byang rtse ba dge slong sangs rgyas rgya mtsho/ stag rtse rab

'byams sogs ser mo ba nyis brgyar nye ba dang / bdag gi pha rgan sogs skyes pho mo'i tshogs mang ba bcas la slob dpon chen po a bha yA ka ra'i bzhed srol dpal rdo rje 'phreng
ba kr-i ya sa munytsa chu bo gnyis 'dres kyi dkyil 'khor bcu phrag bzhi dang nyag ma lngas lhag pa'i ras bris kyi dkyil 'khor du dbang bskur ba dkyil chog rdor phreng
mdzes rgyan gyi steng nas mtha' chod par phul/ 'di skabs mchod g.yog deng sang grwa tshang gi dpon slob blo gsal bstan 'dzin yin pas khong thugs rab ches pas 'khrul med byung
zhing phyag len nges par yod/ nged rang gi mkhan po dpon slob sangs rgyas rgyal mtshan gyis slob dpon sogs mdzad nas chos sde'i dge slong ye shes pa sogs mang bar bsnyen
rdzogs bsgrubs/ nyin rer chos skyong ba'i sku rten pa'ang dbang gsan par yod pa dbang gral du sku pheb la khad nyin re bzhin byung / nyin gcig pheb lcogs nas spyan gzigs
'phan gdugs rgyal mtshan sogs dkyil 'khor gyi khor yug du bkram pa gnang / legs so mnyes pa'i rnam 'gyur dpag med mdzad/ ma nas chos skyong 'di gzhan dang mi 'dra ba
yod gshis gra tshang gi khur len thog ma nas phyi nang gi sgrig kun spyod rnams gnyer gtad zhus pas 'bad med du 'grub cing / nang gi zang zing gi bya byed thams cad blo
gsal ldan gnyis rang gi 'khur bskyed pas dar skud re'i rjes su 'breng ba'i g.yeng ba mi dgos par rang re mdo sngags kyi 'chad nyan gtso bor byas chog gshis blo bde ba'i tshad
cig byung / dpon slob sangs rgyas rgyal mtshan gyi mal gro 'chad kha nas ched gtad kyis g.yar bar pheb pa'i dpon slob

rang dang bka' 'gyur ba ngag dbang rab brtan bcas la ngor chen gyi bka' 'bum pod bzhi ma'i lung yang cha tshang phul/ de'ang rje bla ma dam par snga phyi rdor phreng gsan pa
khri phrag brgal ba yod kyang rje dpon rin po che ma gtogs gzhan gnang mi su'ang byung ma song bas bka' 'bangs kyi tha shal ba bdag lta bus bgyid thub pa dga' rab yin snyam
pa'ang byung / de nas dbyar chos bteg par kye rdo rje'i dbang dang rnal 'byor ma'i khrid chag med lo lo bzhin dang / lo 'ga' rer gnyis re dgos pa'ang byung / dbyar chos
gnyis pa dang ston chos gnyis sogs sngar 'khyud ltar smar bar byung / dgun chos kyi dus yar klungs bkra shis chos sde nas 'a zhwa'i rdo rje 'dzin pa chen por rnal 'byor
ma'i khrid byed par 'ong dgos tshul pheb pa ltar snyan brgyud kyi bstan pa la bsams nas 'ong ba'i khas len zhus/ dgun chos gnyis pa'i mjug nas yar klungs su phyin/ kun
dga' bstan pa'i rgyal mtshan gtsor gyur gyi steng / chos 'khor gnas/ grwa phyi/ tshong 'dus/ rnam seng dpon slob dpal 'byor rgyal mtshan sogs dang / gnyug mar gnas pa brgyad
cu skor la 'khor lo bde mchog nag po lugs kyi rdul tshon gyi dkyil 'khor du dbang bskur nas/ 'di nyid kyi byin rlabs sngon du 'gro ba'i rtsa dbu ma'i khrid/ zhal shes
gsum sogs bsnan pa'i nyams khrid shin tu smin pa/ rgyab rten lung bcas be'u yongs rdzogs kyi lung / mai tri indra gnyis kyi byin rlabs man ngag lung bcas rgyas par phul/
lo bstar sgrub mchod chad med yod kyang dbang ma thob pa mang gshis tshogs pa yongs rdzogs la grangs bcad kyi sgo nas

dpal rdo rje 'jigs byed rwa lugs lha bcu gsum ma thun mong ma yin pa tshar chen yab sras kyis srol btod pa'i phyag len 'khrul med ltar phul/ dbang cha kha shas la kun rig dang
mi 'khrugs pa'i dbang ras bris la brten pa dang / sambu Ti/ rdor dbyings kyi dbang rdul tshon la brten pa dbang char bcad pa/ dge tshul sum cu skor la sdom pa phog /zhag
nyi shu rtsa bdun song / de nas dpyid chos dang gnyis song nas dbyar chos la bteg /'di lo dus mchod sbyin bdag dwags po grwa tshang yin zhing rang lo zhe brgyad lcags
sbrul gyi lor dbyar chos la mkha' spyod ma'i khrid rjes gnang rigs mang ba ris med pa'i dge tshul slong mang por phul/ gzhan yang rgyu lam gyi dbang sogs mang bar byas/
zhabs brtan la 'di lo bla ma rnams pho brang du pheb chog pa byung / lha sar rtse'i drung yig mkhyen rab lags/ blo mkhar nas sogs kyi snga sor nas bde mchog gi dbang thob
'dug gshis mkha' spyod mi'i byin rlabs dang spungs khrid cig byas/ de nas zul phur pheb/ chos ra brtsi shag smar bar byung / de nas skyid gshongs su dbyar chos gnyis pa
sngar 'khyud ltar btang / dang po gsang phu'i grwa tshang rnams 'khar rnga ma rtogs dung gi srol med kyang phyis su rgyas cher song ba'i grwa tshang rnams nas dung grwa bsgrigs
mdzad pa byung song zhing / rang re'i grwa tshang 'dir yang tshogs dung rag gshog ma thar song zhig dpon slob bsam gtan gyi dus grwa bsgrigs pa gnang yang ser tshogs
la sogs pa'i dus kyang ngo gnong ba 'ong 'dug gshis snga sor rang gi lhag bsam rnam par dag pas dus ja zhig sbyor dgos 'dug

kyang / dung gshog gal che'am/ de gnyis gang dga' dris pa mi sna zhal mthun byas par/ thams cad mthun grub tu da lam dung gshog rang byed dgos gsung bar dngul dkar 'degs srang
nyi shu rtsa drug /dus ja gnyis kyi rtsis phul bar bal po'i kha ta bla brang nas byed rogs dang / yon lto sogs spyi sos 'ong gsung 'dug kyang / ra ma lug de 'dra byed
pa las kha gtsang rang dga' bsam byung ba zla ba gnyis kyis kyang dang dod kyis khur blangs pa'i bal po gnyis kyis zla ba phyed gnyis kyi bar du dung gshog spus legs sngar
phul ba de'i steng du kha 'bol gnyis la dngul srang drug bcas khyon sum cu so gnyis dang / bal po'i gla lto sogs bsdoms par dngul srang lnga bcu nga gnyis rtsis song /
grub 'phral chos skyong chen po'i dbus zhal bsro gnang mi dad dung dar 'bul mi sogs mang po byung / bla brang nas dar tshon sna lnga cha re phul/ 'a zhA'i rdo rje 'dzin
pa chen po dang lcags zam bcas nas zhal bsro dpag med byung / bsngo ba rgyas pa'i sgo nas dge ba rdzogs byang du bsngos/ de ltar rang ngos nas lhag bsam rnam dag gi 'bad
'bungs bgyis pa'i khul yin mod kyang / 'jam mgon sa skya paNDi tas/ cho ga log par bsgrub pa 'ga'/ /yang dag cho ga byed la brnyas/ /tsU ta'i yul du phyin pa na/ /rkang gnyis
pa la mir mi brtsi/ /zhes gsungs pa ltar phrag pa sbrul 'tshangs nas dog bor ma bde ba dag ni kun slong gis bdag bstod gzhan smod byed pa'ang snang / thams cad mkhyen
pa dkon mchog lhun grub kyis/ gang zhig 'di na ri dwags lte ba yis/ /dri zhim dgra bor 'dzin

pa'i mig gis mthong / /zhes gsung pa lta bu la ni ci byar yod/ chu bo ri nas grub pa'i 'khor los sgyur ba thang stong pa chen po'i rnam par sprul pa mchog gi sprul pa'i sku
ngag dbang blo gsal nyi zla 'od 'bar gyis bka' gnang ltar lcags zam bla brang du dpal rdo rje phreng ba kr-i ya chu bo gcig 'dres kyi ras bris kyi dkyil 'khor du dbang bskur
ba shin tu rgyas pa dang / gzhan yang snga phyi mang por sgrub thabs brgya rtsa/ rgya mtsho/ rnam sras lnga phrag gsum/ dmar po skor gsum sogs rjes gnang dbang lung
man ngag /mkha' spyod ma'i khrid sogs shin tu mang ba thugs bzhed dang mthun par phul/ grwa tshang gi chos 'chad nyan kyang le shor med pa btang / de'i ston mjug ston chos
gnyis pa grol 'phral blo gsal ldan gnyis bcas nA lendrar drin can rdo rje 'chang chen po'i zhabs drung du mjal bar phyin/ dus mchod stabs nas ha las pa rang 'bul rgyu ma
byung kyang sku drin gsab phyir na bza' cha tshang / dar ras ar sdum sogs 'bul ba'ang dga' rab yod/ zhal dkyil mjal ma thag shin tu dges pa'i gsung gleng mang bar gnang
/ re zhig cis kyang sdod pheb/ chos bka' 'dra dang / khyad par stag zhon lha mang gnubs lugs kyi rjes gnang sngar ma zhus pa cis kyang bka' drin bskyang dgos yod zhus/ shin
tu dgyes pa'i zhal 'dzum gnang nas da lam stag zhon sngar ma gsan pa 'dug na 'bul/ gzhan gsung gleng rang gnang dgos 'dug ces dgyes pa'i yang rtser son/ sdod sa'ang gzims
chung dbang khang rang du 'jog pa gnang /

zhag bdun gyi bar nyan 'khyongs 'phral phugs 'di phyi thams cad kyi bslab don mdo sbugs med par stsal zhing / nub gcig rjes gnang gi phyag dpe gzigs rtog gnang 'dug par de
'dra'i sku bsnyel ba mi dgos/ phyag dpe'i steng nas gnang chog zhus pas de 'dra byas na mig ltos la gnod 'ong / a'u rtsi zhes de nub rjes gnang shin tu rgyas par gsung bshad
gzabs bshad dang bcas pa dang / mjug gtor ma'i bka' bsgo'ang gsung dpangs shin tu mtho ba dang bcas/ chos skyong dngos su gtad pa lta bu'i zil che zhing byin rlabs gzhan
dang mi 'dra ba byung / 'di lo dgung lo re dgu'i steng du pheb pa yin zhing / rje bla ma dam par tshe 'dir gsung gi bdud rtsi thob pa'i tha ma'ang 'di yin/ de'ang thog
mar tshe sbyin yid bzhin 'khor lo thob pas tshe ring ba'i rten 'brel/ tha mar stag zhon stsal bas bar chad mi 'byung ba'i rten 'brel bsgrigs par gnang ba the tshom mi mnga'a'o/
/'ong gdong sku zhabs su gung tshigs lhan du gnang thog rgyun bzhes gnang ba'i zhal dkar gsol ja dang bcas pa/ ja 'khor drug gi mtshon gnang sbyin dpag med dang
phyag mdud byin rlabs phyag gnyis char gyis yun ring mgor 'jog pa gnang / blo gsal blo ldan gnyis la'ang gnang sbyin dang 'di phyi bar gsum gyi bslab don nan chags par gnang
/ zhabs spyi bor bkod pa'i bka' bsgo rgyas pa/ dbyar cis kyang pheb pa zhu zhes yang yang gnang / sku rags kyi gseb nas dngul srang gang bton nas lag tu 'jog pa gnang
/ zhal 'dzum dpag med gnang 'dug par da ni bla ma 'di dang mjal ba zhig

tshe 'dir mi 'ong snyam sems 'phreng ba la tshad med cing mig mchi mas gang / skad kyang mi 'thon pa tsam du gnang / skye ba dang tshe rabs thams cad du 'bral ba med par rjes
su gzung du gsol/ zhes gsol ba 'debs kyin phyi 'gros kyis 'ongs/ gzims chung gi sgo 'gag skas mgor slebs nas kyang gsung shugs chen pos dbyar cis kyang pheb pa zhu zhes
gnang byung bas thos ma thag log gam snyam pa byung kyang las kyis mnar ba'i tha shal ba bdag 'dra ba tshe 'dir mjal ba'i skal bas dben/ phyag mdzod sogs rgya sgo 'gag
tu pheb nas skyel ba gnang / 'bum pa thang nas ri zur du ma slebs bar thog gi bad zur nas dbu skya ril bzhugs pa gnang 'dug pas kyang sems shin tu skyo ba'i tshad cig tu
byung / skal med bdag cag rnams kyis ni log 'ongs/ de nub des gong du bsdad par yang nub mo nyal dus gzims chung rtse nas thugs rtog gnang ba de dran/ sngas sbangs pa'i mchi
ma mtshan yal shor/ de nas dred po kho la ni nyi ma gnyis pa nas dga' lod mi gda'/ 'phan yul mdar 'ongs/ sgrub pa pa'i gzugs dbu rgyan gyon pa zhig gis byin rlabs zhus/
gtam sba ri sbi ri mang po zer zhing gda'/ de nas lha sar sleb/ pho brang chen po nas ra sbreng mkhan rin po che nas 'ong dgos tshul gnang ba ltar shar chen lcog tu phyin/
sgrub thabs brgya rgyam/ dmar po skor gsum/ grwa pa'i dzaM dmar sogs rjes gnang mang bar 'bul dgos byung ba'i zhag bdun gyi bar sa

sribs nas nam phyed bar phul bas dgyes par gyur/ gser dngul/ gos dar/ ja sogs gnang sbyin dpag med stsal/ de nas skyid gshongs su sleb/ dgun chos snga rting sogs chos ra 'phel
bar byung / de la sos gling stod zhabs drung rin po che/ spangs pa spyan snga ngag dbang phrin las sogs la rdo rje brag rdzong ma'i khrid smin par phul/ dbyar chos dang
gnyis sngar 'khyud ltar las/ rgyu lam rnal 'byor ma'i khrid char chen du byas/ 'di lo sbyin bdag khu spe ba yin/ rang lo zhe dgur sleb/ gling smad zhabs drung dpal ldan
grags pa gshegs pa'i dbang bskur me mchod sogs byas/ dgongs rdzogs kyang rjes 'jug med gshis bla brang dang / khams tshan dge rgan phun grags bcas pas 'khur khur/ gsang
phur mang ja 'gyed bcas/ grwa tshang la kun rig gi cho ga nyin gnyis/ sku mchod dus grwa tshang du kun rig stong rtsa/ zla ja gcig /tshogs dbus su kun mkhyen bsod nams seng
ge'i 'dra sku sman 'dam las grub pa mi tshad ma bzhugs khri/ nyer spyad/ na bza'/ dbu zhwa sogs cha 'grig /spus 'byed la lcags bshan par khab sogs legs par grub pas dgongs
pa rdzogs pa yod/ dbyar chos grol nas sku zhabs rin po che gtsang nas phyir pheb kyi chibs bsu ser sbrengs sogs gong dkar nas brda 'grems gnang / bying yan lha sde
mi sde thams cad byang thang du zhag bdun gyi bar du 'tshogs/ chibs bsu ser sbrengs sogs ha las par byung song / de nas ston chos gnyis tshar nas dgun chos dang sbrags gling
smad chos rje kun dga' 'byung gnas/ gling stod chos rje kun dga' grags 'dzin/

rnam ser drung chen ngag dbang dngos grub/ spangs pa spyan snga ngag dbang phrin las/ chos 'khor gnas dpon slob legs pa rnam rgyal dpon slob gsum/ dwags po grwa tshang nas
rab 'byams pa bstan pa rgya mtsho/ shing mang dpon slob kun dga' rdo rje dpon slob bzhi/ bsam yas rab byung pa drung 'tsho kun dga' rgyal mtshan lags dang / dge slong kun
dga' sangs rgyas/ bye rdzing tshogs pa byang 'dren phrin las sogs drug /dbus stod rgyal steng pa dge slong chos grags can sogs gsum/ da lta'i grwa tshang dpon slob blo gsal
bstan 'dzin sogs bzhi bcu skor la gsung ngag tshogs bshad mdzes rgyan gyi steng nas shin tu smin pa/ bla ma brgyud pa'i rnam thar gsung ngag bstan pa rgyas pa'i nyi 'od
steng nas blo thog dang / bla brgyud so so'i rnam thar gyi lung sogs mdzes rgyan sor bzhag shin tu rgyas pa la byin rlabs thad sor sbyar ba'i ngor lugs kha gtsang byas/
'di lam 'bras 'chad pa bzhi pa yin/ bar bar du 'dod chos dbang rjes gnang sogs bzhed pa bskangs/ mtshan nyid pa'i nyams bstan dogs chos ra'ang ma chad par btang / de nas
dpyid chos sogs kyang sngar bzhin btang / de nas gsang phu dang zul phu'i dbyar chos bteg /'di lo sbyin bdag gnas sgo grwa tshang yin/ rang lo lnga bcur slebs/ lha sar
mi gsod stabs gru sogs la dam dogs che ba ldan par the'u tse rgyag pa sogs sgrig gya ma do 'ong pa'i mgo tshugs/ sde srid khri gsar khri pheb zhal dkar yang dgos byung /
dbyar chos grol/ rdo rje brag tu phyin/ mi 'khrugs

pa lha dgu dang gdugs dkar bcu gsum ma'i dbang sogs phul/ 'chi med dpal ster gyi tshe dbang brgya rtsa zhus/ ma nas rang lo so bdun nas bzung bsnyen rdzogs las gral byung res
kyis las slob la 'gro dgos kyin yod/ 'di lo sku zhabs rtse gtsang lho sogs phyogs nges med du chibs kha 'phral 'phral bsgyur/ sde srid kyang 'ol kha brgyud lho kha gzhung
du pheb/ thog mar gong dkar du rtse mjal/ sde srid dgon par spyan 'dren pa'i nyer bsdogs grub nas skyi gshongs mnga' khul lha sde mi sde thams cad kyis chibs bsur phyin/
gung tshigs la grwa tshang du spyan 'dren zhus pa'i thog 'bul ba sogs kyang grwa 'grigs par byung / de dus thams cad kyi bsod nams las grub pa'i gser dngul ja gos dar
sogs gang sa nas 'bol bar yod pas sdug skad khyi lag pa chag chag ma dgos shing / sde srid dpon g.yog kyang mnyes par byung ba thams cad kyi dgongs mnga' ltar lags/ de nas
ston chos sogs chos ra ni smar ba byung / 'di lo dpon slob sangs rgyas rgyal mtshan dang tshong 'dus tshogs pa 'ga' zhig bcas la mgon po'i khrid byas pa lo 'di yin tshod
dang / bka' 'gyur ba ngag dbang rab brtan lags la byang sa bslab btus sogs kyi lung phul/ de snga 'du khang du seng ldeng thig sgrom las shing rtsi shog chen med par brten/
mgo mi bskos pa'i shing rtsi zab rgyas sgo gong du dge 'dun 'phel ba'i rten 'brel rig byed ma'i snying po spel tshig dang bcas pa bkod/ 'du khang dang gzims chung du
bzhugs khri thag pas brten dgos pa'i shog chen med gshis phugs kyi rgyun la bsams nas/ 'du khang du bzhugs khri bsnyel khri khri skas bcas dang /

gzims chung du bzhugs khri legs pa gsar bzos 'di gnyis kyi shing sku rten pa lags la zhus shing / rtsi gser shog dum bu dbu mdzad bos pas bla brang rang nas bgyis pa yin/ de'ang
gso sbyong sogs dge 'dun gyi sder med thabs med pa yin par shes nas yar ngo bco lnga pa dang mar ngo bcu bzhi pa 'dul ba rang gi lugs phyag len gtsang ba 'dul ba nas
ji ltar bshad pa ltar dge bskos kyis smyig ma'i thur mar grangs brtsis pa'i mdo bskul ba gso sbyong gi dus chos bsgrags pa'i mdo dang / so thar gyi mdo 'don pa sogs sla
bcos su ma song bar bgyis nas bstan par bya ba byas pa gzur gnas rnams kyis mkhyen pa ltar lags kyang / rang rgyal gzhan pham 'di chos pa yongs la gnod grags pa'i stabs
deng sang ni smyig ma'i thur ma tsam lus 'dug /slar da lta'i dpon slob las thog pas gso ba gnang khul yin/ de nas dgun chos gnyis/ dpyid chos sogs smar bar byung / de nas
gsang phur bteg pa'i 'di lo sbyin bdag ra ba stod pa yin/ rang lo nga gcig tu slebs/ gdul bya rig lung sogs 'phel bar byung kyang 'khrugs zing gi mgo tshugs/ gsang phu grwa
tshang rnams nas kyang mi bcu re'i thog nas mi re dmag tu 'gro dgos pa sogs mi bde ba'i ngang du song / zul phur yang zir long de kas dus 'da' bzhin du so sor gyes/ skyid
gshongs su pheb 'phral nas sde srid chen mo gong dkar du pheb/ yang yang dmag bsdu ba'i grabs gshoms gsar nas 'jog dgos pa sogs g.yeng ba shin tu che/ grwa gzhon 'ga'
zhig ni dmag la 'gro bar bred kha yod pa lta bu dang / 'ga' zhig

ni bstan jus tshul ldan byung na grwa tshang la le lan byung dogs pa sogs 'dod gcig kyang 'dod khyer mi gcig pa mang po byung kyang / nged rang nas grwa tshang 'og ma tsho
ma byung ring 'gro mi dgos zhes nan gyis lab/ dus 'ar ma 'ur ma'i gnas skabs su/ /khong la la sbugs 'thums kyi ra bar tshud/ /khong la la ni 'chor 'dod gsar gsar byed/ /mi
kho bos sgal tshigs gzhung bsrangs pas/ /pho tshod dang 'dun ma'i yang rtser son/ /de'ang legs par bshad pa rin po che'i gter las/ sems can gang dang gang 'brel ba/ /bya
ba sngon gyi las kyis byed/ /ces gsungs pa ltar sems can spyi mthun gyi bsod nams dang so so'i las dbang gi mthu las gong dkar nas sde srid chen mo gdan drangs/ khri gsar
dol nas zin pa sogs bun long de kha'i ngang la dbyar 'khyol/ 'on kyang rang gi ston chos snga rting sogs sngar 'khyud ltar btang / ston mjug sde srid gshegs pa'i dgongs
rdzogs lha sar tshogs mchod lugs kyi 'du ba rgyas pa/ grwa tshang so sor yang dngul/ ja/ bzang spus gsum phyed khyer gyis dpangs shin tu mtho ba byung gshis ra ba smad
grwa tshang du'ang dngos po grwa sar 'gyed rgyu dang / spyi sor sbyor rgyu'ang sngar ma grags pa lta bu byung / dgun chos snga rting dpyid chos smar bar byas/ dbyar chos
sbyin bdag rnam ser ba/ rang lo nga gnyis su slebs/ 'chad kha lo tsA ba/ rgya ma lo tsA ba/ lho brag lo tsA ba gsum gyi sbyin bdag byas nas rdo rje rnal 'byor ma'i khrid/
byin rlabs/ lung sogs rgyas par phul/ dbyar chos grol nas ston chos sogs

tshul ldan byas/ dgun chos dang po grol nas sku zhabs rtse glo bur du mtsho sna sogs su chibs kha bsgyur/ de nas rdor brag tu pheb pa'i sgo dod/ gzhung sprol zhing / rje phug
sogs su nyi 'khor gnang / chibs bsu song bar ba rgyug rta rgyug /khrig khrig ni ci'ang ma byung / 'di 'dra rgyun du byed dgos na ka li 'di gcog pa 'dra bsam pa'ang shar/
rtse'i zhabs phyi ban rgyu dang / byang gling dung skyong / bskul mkhar byang pa sogs kyis ngan gros grwa bsgrigs kyis sgyur sbyong sogs dpe med byed rtsis byas byung
kyang / 'phral du ni mchod dpon blo bzang rab brtan lags bka' drin che gshis skyon ma byung zhing / mtha' phugs ni aM yig pa sangs ma rgyas pa'i gang du nye gnas sangs rgyas
pa'i dpe ltar rnam smin 'phral du brdol song bas las 'bras 'di la yid ches par byung / gzhan gnod pa'i bsam sbyor ngan pa 'di/ /dus ring po min par rang la 'khor/ /khong
las 'bras bslu ba med pa des/ /drang nges kyi shan de 'phral du phye/ rdor brag tu'ang byang kha brgyud pa rnams kyis mjal kha zhu dgos stabs rmor pa'i mjal kha zhu bar
phyin/ bde chos sprul sku'ang pheb par sangs rgyas rdo rjes mdzad pa'i chos rgyal byang pa'i rnam thar gyi lung dgos pheb par bka' ltar phul/ 'di dus mjal kha sne sbyor
gnang mi'ang shin tu dkon par byung / de nas dbyar chos la bteg /sbyin bdag spe ser ba yin/ rang lo nga gsum par sleb cing / 'di lo sku zhabs byang du gdan 'dren pa'i sgo
dod par gsang phu'i dpon slob spyi tshogs thams cad kyis rgyal zhabs mjal bar

skyed tshal klu sdings su pheb/ de nas dbyar chos che ba grol nas zul phur dbyar chos btang / so sor gyes/ dbyar chos gnyis pa/ ston chos sngar rting sngar rgyun ltar btang
/ rmor du 'du khang zhig ral ches pa'i mi byed kha med yod pa dang / grwa pa phon chung zhing mi ser nyung ba bcas bla brang yang gcong ches pas mgyogs tsam/ ar po ni dgos
'dug gshis shog yangs khyad nas 'du khang thog rang du bla brang nyis bcogs dgos tshul byung ba ltar kha 'don sogs mi 'gol ba 'ong 'dug kyang de kha byas chog byas nas
'di lo ar po btsugs/ blo gsal ar po'i do dam la bsdad/ nged blo ldan bcas pas dbyar chos la phyin/ tshur 'khor dus zhal ba tsam ma gtogs phal cher zin 'dug cing / brag can
sprul sku rta ra bar shog khra bkod nas gtad pa ltar bkod pa legs shing sdod spro bar byung 'dug /de nas dbyar chos grol/ zhal ba sogs kyang 'phro mthud zhabs su grub/
ston chos gnyis/ dgun chos/ dpyid chos grub nas dbyar chos bteg /'di lo sku zhabs pad dkar 'dzin pa'i zhal dkar legs 'bul la gong dkar mnga' khul rnams nyin dang por phul/
de skabs zhol sku rim khang du gter bdag gling pa dang mjal/ bka' gling shin tu smar bar byung / rtser grwa tshang gi grwa pa dge slong tshul khrims rgya mtsho lags sogs
kyi bka' gnang ltar nub dang po sta gon dang / gnyis par dngos gzhi phul ba'i ras bris kyi dkyil 'khor du bde mchog zab don dril bu lha lnga'i dbang rgyas pa dang / dmar
po skor gsum gyi rjes gnang kha shas dang / nA ro mkha' spyod kyi byin rlabs sogs grwa pa bcu gcig tsam la phul/

gser dngul gos dar sogs dpag med stsal/ dbyar chos skabs mi sna rnams dang bcas pas nyang rong pa'i phyag nas dus mchod rtsis len zhus/ hor zla lnga pa'i nang du gdan sa gong
nas gong ma chos kyi rgyal po dbus su chibs kha bskyed pas lho kha gzhung brgyud grwa tshang du spyan 'dren zhu ba'i snyan gsan lha sar phab par chos skyong gi stabs bcas
zhag gsum sdod ces zhal gyis bzhes pa ltar grwa slob thams cad kyis spyi sor dgongs pa zhus/ skyid gshongs su pheb/ bdag chen rin po che'ang dus thog la chibs kha bsgyur
bas so sa rdo khang gi thad du chibs bsu ba nyi shu tsam dang bcas rim gyis chibs kha bskyod/ zhal bzhes ltar zhag gsum bzhugs stan 'jag /spyi sger so so nas che 'byor
chung 'byor gyi 'bul ba/ gsol chas/ zur gsos/ nyin bstar gsol ston sogs rgyas par zhus/ bsam yas kyi lung pheb yin gnang bas chos bka' shin tu dogs/ khrom la grub rgyal
lugs kyi tshe dbang stsal/ sger du 'phral phugs kyi bslab don nar ma stsal/ sgrig lam skor la tshogs gtam bka' drin bskyangs/ de nas rgyal khung bar chibs skyel zhus nas
grwa slob thams cad gsang phur phyin nas dbyar chos kyi 'phros dang / zul phu'i dbyar chos kyi chos ra smar bar byung / de nas so sor gyes/ skyid gshongs su dbyar chos gnyis
par dge slong tshul khrims rgya mtsho lags pheb par dmar po skor gsum sogs rjes gnang gi rigs mang ba dang / dmar po skor gsum gyi be'u bum/ phyag drug pa'i be'u bum
gyi lung sogs rgya ma sku skye dang lhan du phul/ 'di lo dus mchod stabs ston chos mi dgos gshis rmor du bsdad cing shing rtsi sogs kyi 'phro bskyangs/ dgun chos kyi dus
rnam ser dpon slob dpal 'byor rgyal mtshan/ shing mang bla ma dam chos kun bzang / tshul khang bla ma bsod nams bzang po sogs

sum cu skor la lam 'bras slob bshad rgyab brten lung bcas smin par btang / 'di lam 'bras 'chad thengs lnga pa yin/ de nas dus mchod kyi grwa bsgrigs legs par grub/ 'di lo shel
grong gi nas bkar rgyar bcug cing dus mchod kyi 'khur kyang bla spyi mi sna thun mong nas byed par byas shing zla bo rnams ni khag sbyong che bar byung kyang nged rang
ni so bsod po byung / lo sngon ma phag lo zla ba lnga pa'i mjug tu bdag gi ma drin can ma bgres mo dgung lo brgyad cur pheb pa gshegs khar dbu sngas mgor slebs/ gsal 'debs
sogs zhus/ slar sku gdung gi zhabs phyi me mchod 'bul ba sogs kyang sbyor dngos rjes gtsang zhus/ dgongs rdzogs la grwa tshang rab brtan du spyan 'dren zhus thog rmor
pa dang rab brtan gyi btsun ma gang yod bcas pa zhabs tog sku yon sogs bla brang rang nas zhus pas sku drin bsabs par phan nam snyam ste/ ma drin can gyi drin de gzhal bar
dka' mor gda'/ de nas rang lo nga lnga pa sa byi zla ba gsum pa'i nyer bdun la dbyar chos bteg /mjug ston nas mang ja 'gyed sogs phun sum tshogs par byung / chos skyong
chen pos kyang mang ja 'gyed bcas rgyas pa dang / ra ba smad kyi bla mar 'chad nyan gtso bor byed pa las 'gyed sogs zhal 'debs tsam las mi dgos par bca' yig ltar yin kyang
/ mang ja 'gyed sogs sprug sprug gsig gsig byed khul gyis skam 'gyed kyang dge 'dun stong phrag gnyis brgal bar dge 'dun re'i phyag tu sman kha bdun re 'bab nges phul
zhing / spyi so rang gi skam 'gyed logs su btang nas dus chen yan chad gegs med du 'grub pa'i gzhi

btsun rnams la'ang mang ja 'gyed/ chos skyong chen por gtang rag gi snyan shal rgyas par phul/ zul phur yang mang ja/ gzhung gi zhabs brtan/ dus mchod/ sku skal sogs sngar
rgyun ltar phul/ mar lam shel grong du gnyer pa grags pa dang dpal 'byor gyis kyang lha mchod phun sum tshogs par zhus/ 'di lo zla ba lnga pa'i nang du bdag gi pha drin can
de'ang dgung lo gya lnga'i steng du gshegs/ dus mchod kyi stabs nas nged rang sku gdung gi zhabs phyi sogs la 'ong ma thub kyang blo gsal gyis phyin/ dbyar chos grol ba'i
shel grong nas grwa tshang gdan 'dren zhus pa'i zhabs tog yon sogs gong mtshungs bzang nges bsgrubs/ bdag gi pha rgan 'di rgyun du gtsug tor rnam rgyal ma'i gzungs ring
tshar nyi shu rtsa gcig re dang / mtshan brjod tshar bdun re la nyung mtha' byas pa/ nA ro mkha' spyod sogs zhal 'don sgrig bcur mang po gnang ba zhig yin/ de nas skyid
gshongs su dbyar chos gnyis pa dang / ston chos snga rting kyang smar bar gtang / 'di lo yas mas phan tshun thams cad du 'brum nag mched drag gshis lho byang yas mas phan
tshun thams cad 'gro nyag cig nyin re la'ang gshin po drug bdun re'i rtsar 'gro dgos sogs rang la gdengs gang yang med pas yid 'byung bar gyur kyang / dkor nag 'di la
mi dgyes pa rang mi 'dug pas bla ma spyi'i lugs srol de bskyangs/ 'on kyang lhag bsam rnam dag gi brtse bas kun nas bslangs pas nyes pa cung zad chung ba ni los 'ong / bla
ma 'pho len gyi mtshams la slebs/

mi sna tshor rten bskul yang yang byas/ gzhung sar yang dgongs khrol zhus grub mod/ grwa pa rnams kyang 'dod yon gyi brel g.yeng stabs nas 'phral bkod ma thub par dgun chos
thug 'gor zla ba bcu pa'i nang du yar klungs bkra shis chos sde'i 'a zhwa'i rdo rje 'dzin pa sku 'brum gyis ltem pas dag zhing du gshegs pa'i thugs dam gsal 'debs rten skyel
ba dang / me mchod sogs la 'ong dgos tshul spyi so'i phyag tha ma nan che gshis dpon slob kyi dam tshig dang snyan brgyud kyi bstan pa rin po cher bsams nas khas len
zhus/ zla mjug tu yar klungs su phyin/ rdo rje 'dzin pa chen po'i sku gdung rin po cher dgyes mdzad rdo rje'i sgo nas dbang bskur ba/ gdung rin po che dkyil 'khor gyi gtso
bo dang dbyer med par mchod pa'i sprin gyi phung po dpag tu med pa dang / zhi ba las thams cad pa'i sgo nas bsreg blugs 'bul ba'i cho ga rgyas pa bstar/ gzims chung bde
ldan du sgres pa kha shas la 'khor ba dong sprug gi dbang phul/ 'dus tshogs la mang ja snyan shal/ gdung 'bul sogs gya nom pa phul/ 'jam dbyangs mkhyen brtse'i phyag dril
spus gtsang ba sogs stsal/ grwa pa 'brum pas rkyen pa rnams la dbang bskur lam ston sogs kyang rang gar 'gro'i gdengs med bzhin du/ pha bla ma tshar chen yab sras la gsol
ba btab nas gang smin bgyis nas zhag bdun bsdad/ chos sde'i sgres gsum dang rgyal po'i drung bcas pas re zhig chos sde'i 'khur byed dgos tshul u tshugs nan chen gnang
byung kyang khas len ma zhus/ yar lam grwa phyi tshogs dus su'ang gshin po mang por dbang bskur gsal 'debs byed dgos byung / spyir dad

zas 'dod yon gyi rigs 'di bdud kyi bslu khrid kho na las nye bar gzhigs na rang nyid 'ching ba'i thabs 'ba' zhig tu mchis mod/ gzhan nan gyis bkag nas brgya 'gugs stong gshags
kyi rtsis btang na dkon mchog gi thugs rjes shugs kyi byung ba yin snyam log 'tshor ma song ba ni byed khul yin/ de nas skyid gshongs su slebs/ bla ma'i skor 'os tho
bsdus nas brtag sgril gong thon la byed par byas/ brtag sgril phul bas thog mar nged rang la babs shing / chos skyong chen pos kyang byed dgos zhes bka' nan dang / gzugs
can rnams kyis kyang u tshugs mdzad byung mod/ da cha legs nyes ji ltar yang dus mchod gcig pu de ni gegs med du grub/ da phan tshun thams cad de kha rang brtan zhes khas
ma blangs par lag pa phyi g.yugs byas/ grwa tshang du mang ja dang 'gyed snga rting gnyis zla ba byung ngo cog gi tshes bcu bzhir dus ja'i thebs dngul srang bcu gsum phul/
grwa tshang gi khur len byas pa nas bzung 'di yan la blo bsam log pa skad cig tsam ma bgyes pas gtso bor dkon mchog gsum la ci mdzad khyed shes chig dril byas par brten
lo sngon ma cung zad bro 'tshal ba de ma gtogs rang 'khor dang bcas pa la nad med bde bar 'tsho ba dang / spyi sger thams cad du longs spyod kyang brel phongs med par byung
zhing / da cha lo bdun cur nye bar slebs kyang 'chad nyan sogs bstan pa'i bya ba dga' rab byed bzhin pa 'di ka lags pas dkon mchog la blos bkal rin kyang chog nges byung
bas bsam pa bzang ba 'di rang gal che bar gda'/ smras pa/ lar pher rgya can zhig ma

lags te/ /blo dkon mchog gsum la gtad pa'i mthus/ /don ci bsam 'bad med 'grub pa 'di/ /da bsam kyin las 'bras la yid rang ches/ /khong mkhyen mkhyen dang yong yong nga rgyal
gyi/ /tshig stong shog gi zhal po mang na yang / /don rang thog tu khrig ger slebs pa'i tshe/ /las dkar nag gi me long 'di gzigs mor che/ /de nas rtse thang sku mdun bsod
nams 'od zer la spyi mthun yin zhes zhus par bka' shog rin po che pheb 'phral khong rang gi rtsar snyan gsan 'bebs pa dang bka' shog sgrog pa bcas grwa pa gnyis phyin
par zla ba dang por 'ong zhes gsungs don ltar dus thog tu pheb/ zla ba dang po'i tshes bcu bzhi la rten mchod dpe sogs chad lhag med par rtsis phul/ nged rang gis bsam yas
shag tu spos/ dgon zhol thams cad nas pheb mi mang bar byung / chos skyong chen po spyan 'dren zhus/ sha dkar gyi ti ri sogs tshan grangs snyan dar gtang rag phul/ shin
tu dgyes pa'i bka' lung mdzod btags la tshig sgra legs pa'i tshigs bcad bris pa sogs stsal/ lus dang grib ma ltar mi 'bral bar phrin las sgrub par zhal gyis bzhes/ dpon
slob gdan sa la'ang bsko 'ja' 'bul ba gang legs zhus/ tshes bco lnga'i nyin zhol nas shar lcog pa/ bde ba can pa/ gzhal yas khang pa sogs dang / chos grwa nang gi dbu chos/
che sgres/ bla brang gi sku tshab sogs chibs skyel ba nyi shu tsam dang bcas dgon par g.yas skor gyis 'ongs nas dgon pa'i ltag chos 'khor sgang du grwa pa'ang phal cher
'dug /ja rgyug shin tu mang bar/ zhol pa'ang mang bar byung / tshan grangs slog kyang

zab par phul song / nged rang gi bsam par grwa tshang 'dir 'chad nyan sogs sa steng bgag thub tsam byung / skya ser 'di rnams kyang sngon las kyis 'brel ba yin mchis/ da dung
kun mkhyen go rams pa'i bstan pa la phan pa zhig 'ong bar shog ces yid kyis smon lam yang yang btab/ grwa pa rnams thugs 'phreng ba'i rnam par mdzad kha btags kyis g.yab
g.yugs mdzad 'dug par rta kha phyir bsgyur bar byas/ lum pa lcang gsham du rmor pa rnams kyis thab bsu bcas 'dug cing rang gnas rmor gyi dben gnas su slebs/ re zhig bar
'gol sdod byas/ skyid la so bsod pa byung / de nas rang lo nga drug pa sa glang zla ba gsum pa'i nang du 'phreng po gzhi pa grwa tshang gi dpon slob blo gros dpal 'byor
glo bur du gshegs pa'i dgongs rdzogs kyi bsngo rten skyel ba dang sbrags grwa pa gnyis gzhung sa'i bka' shog bcas de ring gza' tshes legs pa'i rten 'brel khyad 'ongs pa
yin gshis/ da lam sa skya pa'i bstan pa'i la rgyar bsams pas cis kyang 'khur len byed dgos zhes nan bskyed shin tu che ba dang / lhag tu rdor brag nas kyang byed dgos tshul
thugs dam rin po che pheb byung bar/ ma nas de 'dra'i rigs bdag rkyen lta bu yin 'dug pas bka' drin che 'dug na'ang / na so smin cing mig kyang mi gsal ba bcas ra ba smad
kyang dgongs khrol zhu dgos byung gshis grwa mang thugs mi khrel ba dang dgongs khrol zhu dgos 'dug lab par re zhig log song / blo ldan 'phral du zhu yig thems pa pakshi
lag brgyud btang kyang khong pa rnams thabs zab drags snyan bgag phul grub pas dgongs

khrol ma byung zhing / bskyar nas zhus pas phyi ma'i dus dgongs pa khrol tsam byung kyang / de thag chod 'phral yar klungs bkra shis chos sde nas blo bzang bsod nams can gnyis
gzhung sa chen po'i bka' shog spyi so'i phyag tham bcas snyan brgyud kyi bstan pa'i lar rgyar bsams pas da lam cis kyang ma 'ongs na mtshams rang du yod ces phrag skyur
ma zer byung bar/ ra ba smad gzhi ba grwa tshang sogs la gzugs bzhis ma pher stabs dgongs khrol zhu dgos byung ba sogs byas par/ 'o na yod kyi thag mi chod/ sgres gsum
la zhu dgos zhes re zhig log song / 'on kyang deng sang gi dus thabs g.yo 'phrul sna tshogs pa'i sgo nas bla ma la bka' shog zhus nas 'ong pa'i 'di tshor bsams na dar kha
gang yang phul nas mi dgos par 'bad med du nyis rim sum rim 'byung ba 'di'ang sngon bsags kyi 'phen shugs 'dra ni los yin/ nged kyi rjes su bla ma mdzad pa 'ga' zhig gis
ni bla ma sngon ma dang gang sa nas mi 'dra zhes rang nyid sngar ma grags pa'i khyad 'dod nas g.yo sgyu ngan gros byed pa'ang mthong thos byung kyang / 'jam mgon sa skya
paNDi tas/ ha cang g.yo sgyu ches drag na/ /re zhig 'grub kyang tha mar brlag /gzigs lpags bkab pa'i bong bu yang / /lo thog zos mthar gzhan gyis gsad/ /ces pa'i lung bstan
thog tu babs song / de nas mi 'gyang bar lho brag shing mang dgon du rang gi slob bu dpon slob kun dga' rdo rje gshegs pa'i zhal chems ltar grwa pa gnyis spyi so'i yi
ge bcas 'byor ba nan che gshis dam tshig dang lar rgyar bsam/ khag sbyong la ma bltas par khas len byas/ zla ba dgu

pa'i nang du rmor nas bteg sta ra ba smad du bsdad/ gzhung shag nas phal cher dang grwa pa phal cher gyi ja stir dang mjal dar bcas 'phrad par pheb/ tshogs la mang ja dang
spong 'thag gi 'gyed bcas phul/ de nas zhag bdun thog shing mang dgon du sleb/ kye rdor gyi sgo nas lam ston me mchod sogs rgyas par byas shing / grangs bcad kyis grwa pa
rnams la kye rdor rgyu dbang / mkha' spyod ma'i byin rlabs dang khrid/ kun rig gi dbang sogs bgyis shing / 'brum pas lnga lam du song ba mang ba'i stabs bsngo byang bag
med du byed dgos byung / grwa pa dang sbyin bdag che phra thams cad kyis mgrin gcig tu sa mtshams kyi dgon par song ba dang bcas sa skya pa'i bstan lar bsams pa'i khur len
byed dgos zhes lho brag pa'i u tshugs gtso bor gyur pa nan che gshis re zhig khas len mi byed kha med lta bu byung zhing / rang gi rogs gnyis kyis kyang re zhig khas len
byed dgos 'ong 'dra zer ba bcas zla ba bcu pa'i tshes bcu gnyis kyi nyin gza' tshes bzang po yod stabs bla brang gi rtsis len dang / de nyin sde pa mdo mkhar ba/ 'gag chos
sde ba/ sbyin bdag so so/ grwa dmangs bcas pa'i 'bul tshan bsnyen bkur dpag med dang bcas bka' gdams pa'i dge ba'i bshes gnyen rigs chen pos byin gyis brlabs pa'i khri
thog tu khri 'don rgyas pa/ sang nyin skya ser gyi khrom che bar grub rgyal lugs kyi tshe dbang bskur/ khyon zhag bco lnga skor bsdad/ thon dbang gi dus 'ong ba'i khas
len byas/ spyir sger thams cad nas lho zog gtsor gyur gyi zang zing gi 'bul nod dpag med dang / khyad

par bka' drin bskyangs lags dang sku mkhyen gyi tshig gi gtang rag 'ar ma 'ur ma byung / de nas rang gnas su slebs/ chos sde nas rdo rje slob dpon chos grags lags dpon g.yog
gnyis pheb/ sngar gyi u tshugs kyi 'phro mthud da lam cis kyang 'ong rogs ma byas na tshar chen rin po che'i bstan pa zhes smra ba'ang kha tsam yin 'dug pas bcu bzhi mchod
par pheb thub pa zhig cis kyang dgos 'dug cing / de'i ring yang sku tshab do chod cig pheb pa'i bla brang gi sa cha bkod chab dgos gnang bar/ thog mar kha zhe med par
mi lcogs tshul nan bskyed byas kyang khong u tshugs kyi spyan chab mdzad 'dug par bsam mno btang bas khong sgres po 'dis kyang 'di tsam mdzad pa tsam du ma zad/ sngar rang
lo bcu dgu pa'i dus chos sde mjal bar phyin skabs kyang rtags 'dra byung ba dang / bla ma dam pa rdo rje 'chang dang zhal mi gnyis pa gnyis kyi lung bstan 'dra gnang yod
cing / rang nyid kyang tshar pa chos rje'i ring lugs 'di la kha tsam min pa'i mos pa gting nas yod pa sogs rgyu du mas bskul zhing / rang gi rogs gnyis la rgyu mtshan
byas par yang da cha sku na dang bcas 'di khar sku mtshams 'dra gnang nas bzhugs na dga' ba 'dug kyang / cis kyang gnang na de kha las 'os med pas/ de ltar na bla brang gi
sa cha'i kha 'dzin mi dgos par phog blang chog par byung na de kha mi gnang kha med yin pas de kha'i dan 'khyol byung na zla ba bcu gcig pa tsam la 'ong / de 'dra'i spyi
tham ma byung phyin da lam khas blangs kyang mi 'ong zhes tshig dan byas log /de nas dge slong blo shes dpon g.yog gnyis byon/ sngar ltar klad pa nyes pa mthar

phog la dan kha 'khyol ba'i nges byung nas tshes bcu dgu tshun la 'ong ba'i dan kha byas/ de 'phral spyi tham bang phyen bcas byung stabs phyi ma lo nag tu song gshis nyi ldog
gi gong nas 'khod pa dgos tshul ltar tshes bcu gnyis la'ang gnas nas thon pas rmor pa/ spyi pa/ dbu chos/ sde pa/ star gdong pa'i sku tshab/ nged rang gi nu bo sogs kyis
rta skyel ba bcas ra ba smad du chos skyong chen po spyan 'dren zhus 'phral phugs kyi lung bstan mang du stsal/ de nub dol lce sde zhol du bsdad/ chos sde'i snga 'gros
pa rta pa gnyis kyang 'byor/ sang nyin snga bar bteg /bcur du gung tshigs byas/ de nub gra phyi tshor 'dus kun rar bsdad/ mkhan po 'jam dpal grags par kun rig gi dbang
dang / gur lha brgyad kyi rjes gnang byas/ grwa pa phal cher nas ja stir rgyug /mjal dar sogs byung / sang zhogs mkhan po'i sku tshab sog po ngag dbang bstan 'dzin yang bsko
'ja' gtong ba dang chibs skyel sbrags yod/ gling khar gung tshigs byas thon/ byar gyi mdar nang so dam chos rin chen yang ja bcas byung / chos sde nas dge slong blo shes
dang / gnyer pa nang so kun dga' bsod nams dpon g.yog gsum bya mdar gsol ja bcas bsu bar 'byor/ de nub bya sa lha khang du bsdad/ thab bsu dkar spro rgyas par 'dug /sger
pa bla brang nas rje drung rin po che'ang pheb/ gsung gleng bag pheb par byung / de'i sang nyin chos sder nyi dros la 'byor dgos khyad nam ma langs gong du chibs bsu
zhabs drung o sgron lags/ khe gsum chos mdzad lung rig /

ge re chos mdzad kun dga' chos kyi nyi ma/ dge slong blo shes sogs sum cu skor pheb/ rnam snang sku mdun du mjal/ de nas nam gseng la thon par byas/ grwa pa rnams rtser zhwa
mtshal mdog zhe gcig pa/ zhabs drung o sgron lags sogs sgar sbugs kha shas bcas spro sag ge phyin/ mkhar thog tu bkra shis mthong smon chos mdzad dpon g.yog gsum kyang
pheb/ ras chung phug gi mda' lha lud zhing gi steng du g.yab dkar phub pas chos sde'i thab bsu 'dug /der rta babs/ cung zhig bzhugs/ ras chung phug gi gnyer pas kyang ja
chang dkar spro tshan grangs rgyas par 'dug /bre kha ba rnams kyang zho sogs dang bcas mjal bar byung / de nas bkra shis dge mtshan du ma ldan pa'i chos grwa chen po'i 'dabs
nye bar slebs dus gzims chung mgon khang steng nas dung chen/ rgya gling / grwa dmangs rnams 'phan gdugs/ tshogs dung sogs phyag mtshan gzab sprod kyi ser sbrengs byin
chags pa shas g.yul gyi thad du slebs/ rdo rje slob dpon dge slong chos grags lags spos chags dang bcas bsu ba'i bkod pa phun sum tshogs pas bsus/ bla g.yel mthil dbang
stegs la hor 'dug byas/ skya ser thams cad la phyag dbang phul/ sman lung nas gzims chung du ma slebs par blo gsal mang thos ma stong phrag gcig song / rdo stegs la 'gro
ba'i dus snang ba ban ma bun 'di yin med pa'i phyod de ba'ang byung / thog mar gzims chung 'khor phibs su sgres pa rnams dang bcas bzhugs gral du zho dang gsol ja rgyas
par 'dug cing / de nas nyi dros thog gnyan ston mchog gi sprul pa'i zlos gar rgyal dbang

rdo rje 'chang gzhon nu blo gros yab sras kyi seng ge'i khri ga la ba der mgrin bzang gzigs lpags can gyi rnam par thar ba bzung nas the tshom med par 'dzegs/ 'dus pa'i tshogs
kyis bla ma gong ma'i gsol 'debs sngon du 'gro ba'i zhal 'don byin chags pa snang ba 'gyur nges gnang / ja mchod phun tshogs 'dod dgu ma gyer/ spyi so nas ston mo gzab
rgyas phog zhal dkar gyi dbul ba/ de thog grwa pa so so'i mjal dar btang / dge slong blo shes kyis thub pa'i dgongs pa rab tu gsal ba'i steng nas bshad pa rgyas par gnang
/ zhag 'ga' zhig gi bar du thog mar rdo rje brag nas pha rig 'dzin chen po'i chab shog /bsko 'ja'/ mang ja/ sne gzhag bcas/ lcags zam nas bsko 'ja'/ gnang skyes byams
mgon gyi gser sku/ sa chen gyi bka' 'bum sogs phon che ba/ grwa spyi tshogs mkhan rin po che/ sde pa star gdong pa/ shing mangs spyi so/ rmor spyi so sogs so so'i mang ja
tshan grangs 'ur deng nge ba byung / khri ston mang ja gnyis bkras btags re'i 'gyed bcas phul/ gtor zlog gi rdo rje slob dpon la 'ong dgos tshul ltar bsnyen pa sogs thems
gshis lag len phra rags thams cad 'phral 'phral dge slong blo shes kyis khrid nas o zob ma byas par phyin/ nyer dgu'i nyin chas zhugs byas/ gtor rtags kyang legs par byung
/ dgon pa gsar pa nas bka' 'gyur ba ngag dbang rab brtan lags kyis mang ja'i thog mthong gos tshan grangs gnang / gtor zlog grol nas yar log /slar zla ba gsum pa'i nang
du bsam yas

brgyud sger pa grub khar rje dbon rin po che dang / sde pa rgyal phrug rab 'byams pa/ rab 'byams pa ngag dbang bstan 'phel/ chos sde nas ge re che chos mdzad lags sogs bdun
gru khar pheb/ yar lam sger pa bla brang du shog gnang bar gung tshigs rgyas par stsal/ de nas chos sder 'byor pas dung rgya gling dang / grwa dmangs 'obs steng du bsu bar
pheb 'dug /'di lo bka' 'gyur ba ngag dbang rab brtan lags/ shing mang dpon slob sangs rgyas rgyal mtshan/ rdo rje slob dpon chos grags lags/ blo shes lags sogs la mgon
pod me 'bar ma/ mkha' spyod ma'i be'u bum sogs kyi lung / bla ma lha khang du gong steng du dge slong ye shes sogs bgres pa rnams la gur gyi dbang grangs bcad dang / srung
'khor brag rdzong ma'i khrid shin tu smin pa phul/ mchog mang grol nas bsnyen gnas ma rnams kyis dbang gzhi stegs pas bla g.yel mthil du khrom shin tu che bar grub rgyal
lugs kyi tshe dbang zhis byas/ de dus nam mkha' la 'ja' gur ya mtshan pa chos sde rang gi thog tu 'dug ces gleng / rang nyid tshar chen rdo rje 'chang chen po la mos pa
dpag med yod pa'i steng du/ de snga 'ong dus nas grwa pa sgres pa thams cad zhal ras lha khang du tshar chen bla ma'i rtogs brjod cig byung na zhes yang yang gsungs par
yod pa de sems la bzhag nas/ 'di lo dge slong kun dga' rgya mtsho/ nang so kun dga' bsod nams/ dge slong tshul khrims rgya mtsho/ phrin las rgya mtsho/ ngag dbang blo mchog
bcas chos sde nang gi bris pa lnga/ zhol nas nang so blo bzang yar

skyes bcas drug la za yon tshon sogs kyi rtsis zhib par chos mdzad lung rigs sogs kyis brgyabs nas khyon nas khal phyed sum brgya thob 'dug gsung bar/ des na phyag bris kyang
rung bar mdzad rogs mdzod zhus nas khal sum brgya rang sprod/ zla ba dgu pa tshun la grub par byas/ sngar rgyan drug /mchog gnyis/ mkhan slob chos gsum sogs hal tshon
yod par ar chog phul/ nub ngos kyi skya la ston pa bde bar gshegs pa la rgyan drug /mchog gnyis/ mkhan slob chos gsum/ rje btsun gong ma lnga/ rnam sras snyan grags sgrub
sogs tshon tshogs gzabs bris/ thub pa'i dbang po'i sku sha grang gser bcas 'di lo grub/ pra rtsi'ang bla brang nas phul/ de nas sger par mar lam zhag nyi shu skor bsdad/
sgrub thabs brgya rtsa/ rgya mtsho/ tshe dpag med lha dgu/ mi 'khrugs pa lha dgu/ kun rig sogs dbang lung rjes gnang mang bar phul/ de nas grwa phyi smin gling du chos rgyal
gter bdag gling pa mjal bar phyin/ shin tu dgyes pa'i bdag rkyen che bar gnang / grwa pa mngon shes kyi gter ma'i dzam dmar gyi rjes gnang / de skor gyi lung bcas bka'
drin bskyangs/ slar bde mchog mkha' 'gro rgya mtsho dang / bong zhal can sogs chos bka' mang tsam cis kyang zhu dgos 'dug pas thugs la gzhug dgos zhes bka' gnang / gnang
sbyin kyang dpe med 'dug /de nub mgar rtsar bskad/ de nas rang gnas su 'byor/ re zhig khams bsos/ de nas ra ba smad du sku rten pas gnas bcu gsar bzhengs gnang bar gzungs
'bul la phyin/ zhag gsum 'gor/ chos skyong thog 'bebs su pheb/ dgyes pa'i lung bstan mang po gnas/ rdo stegs mgor skyel bar pheb/ 'di lo shing mang dgon pa'i tshogs dung
la sprul sku zangs

bzo ba bos/ dung gshog dngul srang nyi shu rtsa gnyis las grub pa'i 'bul sogs legs pa cha/ dung g.yog gnyis la zhor du rag gshog bskyon/ shing mang grwa pa rnams kyis tshogs
dung 'di gshog pa bzhes kyin med zer 'dug kyang / bzhes drag song / dung gos kyang gos bzang bsgrigs/ dung mjug tu gos chen gyi rgyal mtshan cha bcas grub/ zla ba drug
pa'i nang lho brag tu bteg /lam zhag bdun 'gor/ 'di lo khrom shin tu che bar thon/ dbang / gtor bzlog sngar rgyun ltar byas/ gdan sa nas snyan brgyud kha skong pusti g.yar
po zhus pa'i bka' bcu kun dga' bsam 'grub kyis 'di lo snyan brgyud pusti shog grangs bdun brgya lhag pa spus dag pa glegs shing na bza' cha tshang bcas bzhengs/ zla ba
phyed gsum tsam bsdad/ tshogs dung zhal bsror bla brang nas mang ja/ gsol gro/ bkras btags kyi 'gyed/ dung dar legs pa/ spos ldong gser shog ma cha/ rag shan ma cha/ rag
gi rkang dung gzugs cha bcas phul/ dkar rgya nas legs so rigs gsum mgon po'i sku/ go khrab sogs dang / blo gsal blo ldan gnyis dpa' dar bcas gnang / rigs gsum mgon po'i sku
phar phul/ spyi so grwa dmangs sogs nas drin gsor mar srang rgya'i khal brgyar nye ba sogs dpe med byung / tshur lam khal ma nyi shu rtsa 'dren gyi skyel ma bcas zhag
dgu song / ra ba smad du mang ja rgyas par zhus/ de nas rang gnas su 'byor/ zla ba dgu pa'i nang du bsam yas rab byung pa dpon slob rnams kyis 'ong dgos tshul gnang ba ltar
khas len zhus nas gza' tshes dge bar bteg /rdo rje brag tu rig 'dzin

chen po mjal/ de nub sgrags mdar bsdad/ sang snga bar bteg /zur mkhar du dge slong kun dga' yar 'phel/ drung tsho kun dga' rgyal mtshan lags/ bka' bcu kun bzang don grub sogs
gsol ja dang bcas rta bsur pheb/ dbu rtser drung 'tsho kun rgyal lags kyi shag tu sdod sa byas/ zhag gnyis kyi bar nyer bsdogs grub pas nyer drug gi gza' tshes dge ba'i
snga dro dbu brtse'i bya 'dabs lho bla brang gi dkar phibs su shing mang dpon slob sangs rgyas rgyal mtshan sogs gnyug mar gnas pa drug cu rtsa 'dren gyi steng du rnam
ser slob dpon dpal 'byor rgyal mtshan sogs nam mdzod sgrub sde ba gsum/ rgya ma sku skye mkhyen rab kun dga' phrin las rgya mtsho sogs rgya ma ba bzhi/ dge slong blo gsal
phun tshogs sogs bye rdzing tshogs pa brgyad/ shing mang bla ma dam chos kun bzang sogs ra ba smad pa bzhi/ rin po che byams pa tshul khrims sogs rgyal gling tshogs pa bcas
khyon brgya zin tsam la 'jigs bral dpal ldan chos skyong birWa pa'i srol sa skya'i rje btsun rnams kyi nying khu gsung ngag rin po che slob bshad kyi khrid shin tu smin
pa thad so'i dbang byin rlabs rjes gnang lung sogs cha tshang zla ba gsum la bcar ba'i bar du rgyas par byas/ gong gsal slob bu rnams kyi steng du grwa byams pa gling
pa lnga/ rdo dga' ldan rnam rgyal ba gsum/ rgyal gling tshogs pa brgyad sogs la gdugs dkar lha bcu bdun ma'i dbang rdul tshon la brten pa grangs bcad du bskur/ gzhan yang
rnam sras kyi rjes gnang bco lnga/ 'jigs byed kyi dug dbang sogs so so'i bzhed pa bskangs/ be har lcog tu phrin las kyi mgon po puu tra dmar po mjal

bar phyin/ lkog gyur gyi lung bstan yid ches pa mang po stsal/ bar bar du bsrang mdo ba/ mchod rten dkar po sogs su tshe dbang byed par phyin/ gsung ngag grol nas sgra bsgyur
rgya gar du gling du skya ser gyi 'dus pa shin tu che bar dbu ma lugs kyi sems bskyed kyi sdom pa phab/ 'on kyang jo bo chen pos sems bskyed gnang ba'i gtam rgyud dang
'dra ba ni mi 'ong las che/ grol dbang du bar khang g.yu zhal steng du skya ser shin tu mang bar grub rgyal lugs kyi tshe dbang rgyas par byas shing / snga phyi thams cad
du dpal ldan sa skya pa'i bstan pa la bya ba byas snyam du dga' spro che bar byung / zang zing gi rnyed pa ni shin tu che/ 'di lam 'bras 'chad thengs drug pa yin/ lha khang
thams cad rgyas par mjal zhing bstan pa rgyas pa'i smon lam nan tan du btab/ de nas rab byung ba'i sgres pa mang ba'i chibs skyel dang bcas thon 'ong / khong dpon slob
zur mkhar nas phyir pheb/ de nub sgrags mdar slebs nas gnas tshang lding dpon gyi der tshe dbang dang zhi ba'i sbyin sreg sogs kyis zhag gnyis 'gor/ de nas rdo rje brag
tu pha rig 'dzin chen por mjal phyag zhus/ thugs dgyes pa'i bka' slob mang du stsal/ rim gyis rang gnas su 'byor/ re zhig ngal bsos/ de nas zla ba gnyis pa'i nang du yar
klungs su phyin/ zhag bco lnga skor bsdad/ 'di lo chos sde ba zhabs brtan 'bul ba'i khyad nas chog mang yang 'gyang gshis yar 'ong / kha skong pusti shog grangs bdun brgya
lhag pa bka' bcu kun dga' bsam grub kyis phyag bris spus gtsang ba/ glegs shing na bza' phyi nang sogs dngos gtsang ba grub/ zla ba

bzhi pa'i tshes gcig la blo ldan khrid nas lha sar thon/ shing bya 'du khang zhig ral shin tu ches pa'i mgon khang sogs grul thub med gshis e pa sprul sku lnga bos rgya bod
kyi gnas chen du ma'i sa sna/ rdo sna/ khyad par dpal ldan sa skya'i lha khang thams cad kyi sa sna/ rten 'dam dpe bral sogs dang / gzhan yang rin po che sna lnga/ sman
lnga/ 'bru lnga/ dri lnga/ dar zab sogs bsres pa'i 'jim pa byin brlabs bgyis par dpal rdo rje nag po chen po'i sku brnyan mi tshad lhag pa/ stobs 'phrog bram ze'i gzugs can
dang / dpal ldan lha mo 'dod khams dbang phyug ma'i sku brnyan mi tshad tsam bzhengs par/ thog mar 'jim pa/ bzo bo/ lag cha rnams byin gyis brlabs/ bzo bo rnams la kye
rdor gyi dbang dang / gur lha brgyad kyi rjes gnang bgyis/ ru shing mi bsad pa'i ro bsregs pa'i sdong dum las bzos/ zhabs rkang gnyis la drag shing la phur pa'i gzugs la
bod rbad gsad gsum man ngag ltar bris pa/ mi gsad kyi gri khungs ma las brdungs pa'i lcags mda' dang / thugs kar gri snying 'khor lo bcas pa/ lcags kyi rdo rje sogs tshad
ldan man ngag ltar rung bar bgyis/ mgon chen gyi thugs kar mgon pod me 'bar ma'i pusti/ mgon po'i dkyil thang gcig rnams bzhugs/ /zhabs 'og tu lingga sngags can man ngag
ltar bris pa la bstan pa'i spyi dgra mnan pa'i spel tshig sogs che phra thams cad sla bcos su ma song bar ruu nga ba lha sar ma 'gro gong du bgyis nas/ blo gsal gyis do
dam byas pas

zhag nyi shu rtsa bdun skor la sngar gyi sku gsum gyi steng du gzims chung mgon khang du gur mgon mda' tshad tsam dang / pu tra dang beg tse khru gang lhag tsam bcas legs par
grub/ nged kyis thog mar gzhung sa'i zhabs brtan/ de nas sde pa zur khang sogs so so'i thugs bzhed dang bstun pa'i dbang / rjes gnang / gdon dgrol gang la ci 'tshams bar
med du bgyis nas rang gnas su 'byor/ stong 'khor zhabs drung gi grwa sa se ra rab 'byams pa blo gros la dgyes rdor gyi dbang / mkha' spyod ma'i byin rlabs dang khrid/
gur zhal gyi rjes gnang sogs mang bar bgyis/ gza' tshes dge bar mgon khang la kye rdo rje'i dkyil 'khor gyi cho ga dang 'brel ba'i rab gnas gnyug mar gnas pa rnams dang lhan
cig tu ngor pa'i phyag len sor bzhag rgyas pa dang / nged rang kha'u brag rdzong pa'i brgyud 'dzin 'dra yin gshis dam pa'i shog dril dang / rdo rje 'chang dbang phyug
rab brtan gyis mdzad pa'i sngags 'chang mgul rgyan/ khyab bdag bka' 'gyur ba'i gsal ba'i me long steng nas slob bshad pa'i phyag len ltar thun mong ma yin pa'i zhag bdun
ma rgyas par byas/ 'di dag la gtso bor snyan brgyud 'ba' zhig la ltos dgos yod pas snyan brgyud pusti dang kha skong pusti la zhib tu dpyad/ zhal bsro'i ston mo'ang rgyas
par byung song / po Ta la nas rin chen zla ba/ mkhyen rab lags/ blo mkhar nas rnams pheb par nA ro mkha' spyod ma'i byin rlabs khrid sogs rgyas par phul/ zla ba bcu par
yar klungs su phyin/ gtor bzlog dang / sku mchod chen mo'i kye rdor sgrub mchod sogs

kyi rdo rje slob dpon du chag med du phyin/ chos sde'i grwa sgres rags rim la nA ro mkha' spyod ma'i byin rlabs dang / khrid rgyas pa dang / gzims chung mgon khang du gnas
gsar dbon rin po che sogs la brag rdzong ma'i khrid shin tu smin par phul zhing / dge slong tshul khrims rgya mtsho lags kyang yod/ zangs gri skor gsum gyi rjes gnang kyang
phul/ rang lo nga dgu pa chu 'brug lor sngar gyi 'phros zhal ras lha khang gi skya lho'i steng ltar la dbus su rigs bdag rdo ring pa chen po nas g.yas g.yon du gyes pa'i
g.yas ngos su rnal 'byor dbang phyug birWa pa/ g.yon ngos su rdo rje gdan pa stha bi ra sogs sku'i skyes rabs bcu gnyis rnams zhal sprod/ gtso bo rdo rje 'chang tshar
pa chos rje rigs lnga'i rnam 'gyur can che ba lnga la thugs sras re re sku mdun du yod pa sku tshe 'di'i 'khrungs rabs rgyas pa sor bzhag dang bcas pa mthong ba tsam gyis
yid 'phrog nus pa gzabs tshon/ mgon tshar pa chen po mi 'khrul ba shes phyir sku sha rnams gser/ 'khrungs rabs 'di gzur gnas kyis bltas na ya mtshan par yod/ lho nub ngos
kyi 'og tu nged rang 'khor bcas sbyin bdag gi tshul du yod pa/ lam zab lha khang ngos shar gyi skya la rdo rje 'chang gzhon nu blo gros kyi rtogs brjod/ mkhan rabs rnams
kyang zhib tu bkod pa tshon tshogs gzabs bris dang bcas pa legs par grub/ lo 'di nang du rje dbon kun dga' legs pa'i 'byung gnas/ sger pa rje dbon rin po che blo gsal 'jam
dbyangs phun tshogs/ khe gsum sde pa bstan 'dzin don grub sku mched/ dge slong tshul khrims rgya mtsho lags/ ge re sde

pa yab sras/ ri bo bde chen pa brgyad/ dar rgyas gling pa bzhi bcu/ jo bstan tshogs pa bcu gnyis/ ri bo chos gling pa nyi shu/ ban tshang pa gnyis/ rtses dong lnga mchod pa
lnga/ 'bras bu gling pa kha shas/ chos lam rim pa gnyis/ rdo dag rnam rgyal ba drug /bye rdzing tshogs pa bzhi/ rgya ma sku skye mkhyen rab/ phrin las rgya mtsho dang /
bka' kun rab gnyis/ gnyug mar gnas pa yongs rdzogs/ yas mas kyi skyes pho mo'i tshogs shin tu mang ba khyon lnga brgya brgal bar grub pa'i slob dpon chen po a bhA ya ka ra'i
bzhed srol dpal rdo rje phreng ba'i dkyil 'khor zhe gnyis/ slob dpon darpan a tsArya'i bzhed pa kr-i ya sa munytsa'i dge legs su byed pa'i dkyil 'khor gsum ste zhe lnga'i
ras bris kyi dkyil 'khor du thar rtse nam mkha' dpal bzang gis mdzad pa'i dkyil chog rdor phreng / mdzes rgyan gyi steng nas phyag len phra mo tshun sla chos su ma song
bar sta gon zhag gcig the ba zhag nyer lnga'i bar grub par phul zhing / bar bar du mkha' spyod ma'i khrid dang / rjes gnang mang bar phul/ gong gsal chos gsan pa rnams
la rgyal sras thogs med pa'i yi ge'i steng nas klu sgrub lugs kyi dbu ma sems bskyed du grags pa mchod pa shin tu bzang zhing gya nom pa'i sgo nas cho ga brda don 'phrod
nges zhus khul yin/ de nas mi ring bar gzims chung 'khor phebs su dbon rin po che dang / bka' 'gyur ba ngag rab lags/ dge slong tshul khrims rgya mtsho/ chos sde'i bgres
pa kha shas bcas nyi shu skor la rgyal sras rin po che'i yig cha'i steng nas byams mgon lugs sems tsam sems bskyed kyi sdom pa dngos gtsang ba phul te blo kha khengs par
byung song /

brtan mkhas kyi yon tan phun sum tshogs pa ma mchis kyang bsnyen par rdzogs nas lo bcu song zhing / phra rags kyi bcas pa rnams kyang ngo lkog med par rang zhe mi khrel tsam
yod pa nas/ nged rang gis mkhan po/ bka' 'gyur ba ngag dbang rab brtan lags kyis las slob/ ri bo chos gling pa dge slong bkra shis lags kyis gsang ston/ dge slong chos
grags lags kyis dus bsgo ba/ dge slong rin chen rgyal mtshan dang / dge slong tshul khrims rgya mtsho lags kyis kha skong gnang nas/ da lta'i dwags po grwa tshang gi bla
ma zur pa/ grwa phyi tshogs dbu mdzad kun ldan sogs sgrub khag gnyis la dge bsnyen nas bzung bsnyen rdzogs kyi bar sla chos su ma song bar pha rig 'dzin chen pos thub bstan
chos 'khor rnam par rgyal ba'i gling du gnang ba'i phyag len ltar bgyis/ chog mang nas yar lam smin grol gling du chos rgyal gter bdag gling par dpyal phag skor gsum gyi
byin rlabs lung bcas dang / lha mo rdo rje rab brtan ma'i rjes gnang rgyas par phul/ gnang skyes rgyas par stsal nas rang gnas su 'byor/ gsang phu dbyar chos dus tshogs
chen la mang ja nyis sbrel/ khri stod smad kyis dbus bla ma rnams la bsngo rten sne gzhag gzabs pa/ ra ba smad grwa tshang du grwa ja zhu bar blo ldan gyis phyin/ 'di lo
nas bzung lo bstar skabs rer mang ja bzhi nas re ma'i bar chag med zhus yod/ de nas lho brag tu bteg thon/ dbang sogs sngar 'khyud ltar byas/ mgon po gri gug dang 'dod
khams ma'i sku bris pa'i rgya zam sngon po'i phyar dar gong sa sgrog gdan gos chen gyis byas pa che legs su phul/ mdo

mkhar rdzong du sde pa g.yag rong bas shog gnang ba ltar phyin/ bkur bzos dang zhabs tog phun sum tshogs pa gnang zhing sde pa rin po che gzhan dang ma 'dra bas mkhyen pa rgyas
la byin chags par 'dug /tshe dbang sogs dgos tshul gnang ba ltar thog mar 'chi med dpal ster gyi dbang brgya tshar/ rta mgrin gsang sgrub kyi rjes gnang / sme brtsegs
dud ka'i byab khrus rjes gnang dang bcas pa/ stag lung pa'i yab chos bur sgom lugs kyi tshe dbang phul/ zhag gnyis bsdad/ mar la rta sogs kyi gnang sbyin dpag med gnang
/ dgon par spyan drangs/ mgo 'dren bka' drin bskyang dgos pa'i gnyer gtam zhus par dgyes bzhin du zhal gyis bzhes/ tha gdong gi chu tshan du 'phrod bsten la phyin/ zhag
lnga bsdad cing mdo mkhar nas sha rtsam mar sogs zur gsos gtos che ba gnang bar sngags 'chang gsang sngags bstan 'dzin pheb/ dgon par slebs nas zhag kha shas song thog mdo
mkhar sde pa zhabs drung rin po che dang / zhabs drung blo bkras lags bcas pheb par zhabs tog rgyas par zhus/ phyag rdor urtsa'i rjes gnang dgongs bzhed ltar phul/ gsung
'phros thugs nang dag pa mdo phug med pa gnang nas pheb/ zla gnyis lhag tsam 'gor zhing / bka' kun dga' bsam 'grub kyis dud sol pusti dang beg pod sogs phyag bris mdzad/
de nas nged rang rogs gnyis bcas gros mthun du da cha sa thag ring ba dang na so'i stabs bcas kha 'dzin 'jog par gros 'chams pas grwa dmangs la rgyu mtshan btang bas thog
mar grwa pa thams cad 'dod pa chig dril gyis u tshugs nyag bskyangs byung kyang /

da res phar u tshugs che bar byas pas/ ci nas zhal bzhes ma gnang phyin phyi'i lar rgya ma bor ba dang / da lam 'dir 'phral phugs la phan pa zhig dgongs dpyad kyis bsko dgos
gsungs kyang / 'di rigs legs sam/ legs na bza' smad rgu yang skyid/ nyes sam/ nyes na gri bo rang la 'bab/ ces pa'i dpe ltar lhus thengs pa rang gal che bas/ babs 'di dang
'di 'dra yod ces gleng bar/ de ltar na bsam yas rang 'phrod ngo che ba yod pas/ rab 'byams pa sangs rgyas rgyal mtshan rang la yi ge byed dgos 'dod pa mthun stabs/ nged
rang nas yi ge /spyi so nas rab 'byams pa dang rab byung spyi sor zhu yig 'bul bar mi gnyis btang / grwa pa so so nas dang nged kyi theg bka' sbyin dbang gis gong ma lnga'i
sku bzhengs pas rkyen byas grwa pa so sos 'byor pa dang bstun pas sku 'dra gnyis gsum re sogs sbyin bdag byas/ 'bur bzo ba gnyis kyis bzhengs pa'i slob bshad lugs kyi
gsung ngag nye brgyud sku 'dra nyi shu rtsa lnga/ dge ba'i bshes gnyen rigs chen po/ 'jam dbyangs kun dga' bkra shis/ chos rje tshul khrims byang chub/ jo mo bkra shis
tshe ring ma bcas mda' tshad lhag pa/ bla ma so so'i zhal khyim nged rang gis 'jim par bzos nas dpe bstan pas legs par byung / tshon/ pra rtsi/ gser bcas bla brang nas bgyis/
gzungs kyang khungs btsun khyad bkra shis chos sder grwa pa gnyis kyis phyin/ srog shing gzungs byin rten thams cad 'dzom par byung zhing / de bzhin gshegs pa'i ring
bsrel yang

gsum tsam bzhugs/ gzungs thams cad nged rang gi lag bdar du phul/ gnon sbyin 'khor lo'ang sgrub pa tshul bzhin bgyis pas zhabs bsdoms kyi mtha' brten pa sbyor dngos rjes gtsang
byas/ gza' tshes dge bar 'du khang gi sbugs lha khang du spyan drangs/ grwa dmangs kyis kye rdo rje mi mkhyen stabs nged rang rogs gnyis bcas pas bcom ldan 'das kye
rdo rje'i ras bris kyi dkyil 'khor la brten pa'i rab gnas rgyas pa phyag len dngos gtsang ba grub cing / rab ston yang rgyas par byung / gong gsal sku 'dra rnams so so'i
bzhengs tshul sogs rgyas par dkar chag zur du yod/ na bza' yang nged rang gi ras ber la gos chen gyi gong ba bcas dang / sku drin che ba rnams la gos chen gyi na bza' yang
'ong ba yod/ rgyun gyi mchod pa bla brang nas zhing dang lug sogs yod cing / grwa pa'i khrod nas kyang 'bul mi byung ba bcas dga' rab yod pas sa skya pa'i bstan pa la bya
ba phran bu byas bsam snying dga' ba'ang byung / sngar nas tshes bcur dkon mchog spyi 'dus gtong srol 'dug cing / gnas bdag tshe ring ma yin gshis bskang gso byed pas
phan snyam dkon mchog spyi 'dus kyi dbang / tshe ring ma'i rjes gnang grwa dmangs mi skya 'ga' zhig bcas par byas/ bsam yas nas bang phyin 'khor bas rab 'byams pas zhal len
dus 'khyol bcas 'dug pas rtsis sprod sogs kyang lar rgyar mi gnod khyad re zhig grwa dmangs rang la chad med du phul sngo thog nas rtsis sprad chog par byas/ 'ong khar
grwa pa rnams la tsha ra 'gyed bcas dang / gos bzang bsgrigs kyi rten khebs/ snyan dar sogs spyi gzhag kyang byas/

tshogs ha cang tshan ches na bag med du song dogs ma chad tsam las gzhan mang ngar bsgyur/ sgrig rnams skor gan 'doms tshogs gtam nan chags pa sa skya pa'i bstan pa'i lar rgyar
khur bsam byed dgos tshul dang / lhag tu gsang phu'i mar 'gyed/ rnam ser gyi grwa rgyun sogs chad med 'ong bas khur blang dgos tshul nan bskyed zhus/ 'on kyang phug
ron gsham nas a long 'byung ba'i dpe rang ni mi 'ong las che/ bka' rgya grwa dmangs bcas pas kyang mar gtso bor gyur pa'i 'bul dpangs mtho bar byung zhing / grwa btsun sbyin
bdag thams cad zhen gzhan las che ba yod stabs thugs 'phreng bar mdzad 'dug /'ong khar grwa pa so sos ja stir bcas dgon gsham du skyel bar pheb/ bgres gzhon med pa thams
cad spyan chab mi mdzad mkhan mi 'dug pas yid skyo bar byung kyang thams cad la gsung gleng zhib pa slog cha zab par phul/ rta kha bsgyur 'ong bar kha btags ras sogs
kyis g.yab mo mdzad byung ba slar 'ong ba'i rten 'brel gyis rta kha bsgyur ba gsum gyi bar du byas/ grwa pa thams cad ri sgang der dmar phung nge bzhugs 'dug /ri babs mtshams
gnyer pa bstan chos pas chibs shol dang rdzong ba ltar byung / de nub tha dkar rgyal po'i spang gshongs zhig tu bsdad/ lam zhag bcu song nas rang gnas su slebs/ zla
ba bcu gcig par yar klungs su chibs bsu dang ser sgreng rgyas pa bcas chos sder slebs/ gtor zlog gi rdo rje slob dpon du phyin/ zla ba bcu gcig pa'i nang du dbon rin po chen
kun dga' legs pa'i 'byung gnas/ gsang phu gling stod zhabs drung / bzhi pa dpon slob phun tshogs skal bzang bla grwa drug /dge

slong tshul rgya ma/ rgya ma sku skye phrin las rgya mtsho/ bsam yas rab byung pa kun dga' tshul khrims/ rnam ser rab 'byams pa tshul khrims/ shing mang bla rnying dam chos
kun bzang / tsha ba dbon po sogs phyogs 'dus dang / gnyug mar gnas pa sgres grwa phal cher bcas brgyar nye ba la rnal 'byor dbang phyug 'jigs bral dpal ldan chos skyong
birWa pa'i bzhed gzhung gsung ngag rin po che slob bshad du grags pa shin tu smin pa/ snang gsum gyi skabs bla ma brgyud pa'i rnam thar gyi bshad pa rgyas pa ngag thog dang
/ lung yang cha tshang ba sngags lam nas brtsams dbang byin rlabs zin thun rnams kyang thad so thad sor sbyar ba'i phyag len 'khrul med pod ser/ pod dmar bcas lung cha
tshang zla ba gsum la nye bar song / 'di lam 'bras 'chad thengs bdun pa yin/ lam 'bras grol nas gling stod zhabs drung sogs mang dag la bka' gdams lha bzhi'i rjes gnang
/ so so'i khrid/ zur bka'i rigs mang bar phul/ 'di thams cad la dbon rin po che pheb yod/ nged rang gis mkhan po/ gling stod zhabs drung rin po ches las slob/ rdo rje slob
dpon chos grags lags kyis gsang ston/ blo shes kyis dus bsgo/ dge slong rin chen rgyal mtshan gyis kha skong byas nas rgya ma sku skye/ bka' byams pa bstan 'dzin/ shing
mang bla ma dam chos kun bzang / rang grwa dam chos dpal 'bar/ bshes gnyen phun tshogs bcas bsnyen rdzogs bsgrubs/ bla ma lha khang du lam 'bras brgyud pa'i kha skong du
drin chen rdo rje 'chang mkhyen rab byams pa ngag dbang lhun grub kyi sku brnyan lam 'bras brgyud pa dang sku tshad

mnyam pa/ rogs gnyis nas nged rang gi 'dra 'bags lam 'bras brgyud pa dang mnyam pa bcas par bzhugs khri/ mdun lcog /gos chen gyi 'gan sbyar/ drin chen bla ma'i sku 'drar sa
lo 'jam dpal rdo rje'i dbu zhwa 'khrul med nged rang gi 'dra 'bags la gos phrug gi sa zhu/ so sor spyi blugs/ zhal dkar chag med/ rag gi zhal stegs/ 'dzed zhal bcas cha
'grigs/ rdo rje dril bu cha 'grigs re bcas dang / mgon khang du gtor mgron las gshin dang gnod sbyin gyi sku brnyan med gshis de gnyis mi tshad ma so sor snyan dar/ brgyud
pa'i bka' bsgo rgyas pa dang / khyad par gnod sbyin gyi phyag mtshan mdung dar la bstan pa spyi sger bsrung zhing bstan dgra sgrol ba'i phrin bcol rgyas par bkod pa bcas
legs par bzhengs/ bla sku gnyis zhal ras lha khang du gdan drangs/ mchod pa'i bkod pa phun sum tshogs pa dang bcas nged rang dang sgres pa nyi shu skor gyis dpal kye rdor
la brten pa'i rab gnas rgyas pa sngon du rtogs brjod las bsdus pa ma gtogs maid pas da lam lhan du legs par byung zhing / de mthun tshogs su tshe dpag med kyi ras bris
kyi dkyil 'khor zhal phye nas/ cho ga tshar gsum/ de dang rjes 'brel gyi 'chi bslu dang brtan bzhugs rgyas par gnang / grwa dmangs la mang ja 'gyed bzang nges/ rab gnas
pa rnams dang ri mo pa drug la so sor tshan grangs bzang ba bcas lha mchod klu mchod du gyur/ sang nyin nged rang gi mchod g.yog dge slong bsod nams rin chen gyis byas/ mgon
khang du kye rdo rje'i sgo nas mgon khang rten brten pa gsar rnying thams cad la thun mong ma yin pa'i snyan brgyud zhal shes kyis kha

brgyan pas kha'u brag rdzong pa'i lugs kyi phyag len 'khrul med ltar bgyis pas sems la dga' spro thob cing phrin las sgrub snyam pa yod/ 'di lo chog mang la dus 'khor gyi sbyin
sreg bgyis pa'i bu ston thams cad mkhyen pa'i phyag len 'khrul med phur gdab kyi stangs stabs sogs blo gros shes rab kyis khrid nas o zob tu ma song bar byas/ dpon slob
sangs rgyas rgyal mtshan chab ma 'phrod/ shing mang bla ma brtag dril phul bar gung thang pa dam chos kun bzang thon pa bsko bzhag byas/ sngar sor lha sar zhabs brtan
skabs 'chad kha zur khang pa'i sde pa sogs mi gsod skor gyi 'khrun gcod zhu don la 'dug par nged kyi 'khris su byon pa'i 'chad ka ba nyam dma' ba yod pa 'di lo gzhungs nas
bka' stsal bcas sngar lugs ltar byas chog pheb pas des na sa skya pa'i bstan pa'i lar rgyar bsam pa'i khur len la cis kyang 'ong dgos tshul byung bar/ khyed rang rnams
snying rus bskyed pa'i bsam khur de bzhin shin tu legs shing / da dung yang sngar mus ltar mus mthud pa'i zhe rus bskyed dgos/ nged kyi phan thogs pa byung na los kyang
byed/ da cha na so mtho zhing sa thag ring ba dang dgon pa gnyis tsam gyi kha 'dzin dgos shing de 'dra'i re ba med ces smras par/ da dung 'ong chog par dgos zhes gsungs 'dug
kyang / don rang la slebs mi 'ong bsam par 'di lo lo tsA ba byed mi bka' bcu sangs rgyas bzang po can gnyis 'byor pa'i sngar mus ltar u tshugs kha zhe med par zer ba'i
ram chos sde'i grwa sgres 'ga' dang / rgya ma sku skye sogs kyis bteg u tshugs ches par brten de ltar na zla ba bzhi par lan

len du byon byas phyir slog pas/ nged chos sde nas ma 'khor gong nas rmor du slebs grub 'dug pas/ do gal dang bstan pa la zhe rus che bar 'dug snyam khas blangs/ zla ba lnga
par yang tig 'bod mi byung ba bcas tshes lnga la rang gnas nas bteg /yar lam snon la phyin/ tshe dbang sogs phul nas rim gyis phyin pas grib 'phrang thug nau'ang skyel
bar yod/ tshes dgu'i nyin dgon pa'i chu lho/ sribs ri'i mdun spang ljongs zhig tu tshogs gur phub pa'i thab bsu rgyas par 'dug /sang nyin sde pa bstan 'dzin/ dbu chos/ tsho
gsum gyi chibs bsu bcas rab brgal nyi dros la 'byor par byas pa'i ser sbreng sogs kyi srol ni mi 'dug /zla mchod 'du khang gi bad steng du grwa pa rnams rtse zhwa dang
bcas tshogs gral bsgrigs pa lta bur bzhugs/ rnga cho la sogs rol mo khrol bar 'dug /spyi sger thams cad nas khri ston 'bul ba sogs 'brog lugs kyis gzabs par byung / spang
pa spyan snga ngag dbang phrin las kyang ja 'dren par byung / rgya ma sku skye sogs dang gnyug mar gnas pa sum cu skor la grangs bcad kyis kye rdo rje'i dbang ras bris
la bsten pa sgrub mchod khang du bskur/ de rjes mkha' spyod ma'i byin rlabs sngon du btang ba'i nyams khrid smin pa zhag bco lnga skor byas/ grol gdong mkha' 'gro ma 'gro
ba bzang mo'i lugs dar lam gcod pa sogs kyi brtan bzhugs sha mar thud gsum sogs tshogs 'khor rgyas par phul/ zhag nyi shu skor bsdad nas dgun 'ong bar khas blangs/ chu shin
tu rgyas gshis rin chen gling gi mdun zam skor mar lam gung

thang du zur sprul rin po che mjal/ gzhis kha sne'u nang lhor tshe dbang byas/ rnam ser drung chen rin po che sogs grwa pa mang ba 'phrad par pheb/ bsnon gzhis kar zhal ngo
rnams la tshe dbang phul/ rang gnas su 'byor/ 'chad kha dgon du sman bla rgyun 'don dar so shin tu che ba 'dug kyang dmigs rten gyi pho brang sogs tshul ldan mi 'dug gshis
bstan par phan che bar bsams shing bzo bo kun gsal gyis byas pa'i pho brang gi sgrom bang rim bzhi brtsegs byas pa'i 'khrul ma/ sprel zhing sprul skus tshon rtsi bzang
ba/ rgyal srid sna bdun mchod pa'i lha mo sogs tsa ka li las zor yang khyad pho brang gi bang rim rnams su bris/ gser shog sogs rgyas par byas pa/ steng du dgram rgyu'i
dkyil thang pra rtsis mnan pa sogs gsham bcas dang / lha nga gnyis sman 'dam las grub pa/ dbus su sman mdo brgyad brgya pa'i glegs bam/ glegs shing / sku chings/ na bza'
mintra bcas/ gos dar gyi 'phan lag gsum pa phyogs rer bcu gsum re/ zur bzhir rgyal mtshan/ dbus su gdugs bcas/ gser tog lnga bcas/ phan yu lcags rkang ma rgyun du rdul dang
nyi lhags bsrung ba'i la ta sngon po'i yol ba a lung kha bshur bcas cha 'grigs bzos/ pheb mi mang ba bcas 'di lo mgron khang dang blo gsal gyi spyil bu gsar rgyag byas/
tshong 'dus tshogs mkhan po 'jam dpal grags pa pheb par sgrub thabs brgya rtsa'i rjes gnang sogs chos mang bar phul/ sbrul lo zla ba dgu pa'i nang du grwa tshang gi sde
pa don yod lags steng grib kyi snyun babs lci bar brten nged rang tshad snar

dbang zhig byed par yod skabs dge slong ngag dbang bde chen mtshan rang du pheb pa'i 'phral du 'ong dgos tshul gnang ba ltar sde pa gzhan dang mi 'dra zhing dge slong yang
rang gi slob bur song ba bcas phan thogs min ji ltar yang ma phyin pas ga la 'ong zhus/ zhogs pa nam gseng la nged blo ldan gnyis kyis yar phyin/ rnam chos pa blo gsal rtsar
gnas tshul gyi yi ge bcas slog /nor bu dge 'phel du gung tshigs byas/ shar mar zil gnon lcog tu phyin/ sku ltem babs lci ba re lta bu 'dug par 'phral du rnam 'joms kyi
byabs bkrus phul/ e ma phyi rin rgyam gyi shag tu nub mo sdod sa byas/ nyin bstar sme brtsegs kyi byabs khrus/ khyung khra/ seng ge sgra sogs kyi byab khrus nan tan zhus
pas mchog gsum gyi thugs rjes sku khams rim bder byung / zur chen yang pheb/ zhag gsum bzhugs stan 'jags/ bka' gleng smar bar byung / 'di skabs grwa tshang dngos gzhi 'bras
spungs su bzhugs kyang / rtse'i spyi bskang pa dge slong bkras sgang nas sogs dang / sad srung blo bzang dpal 'bar sogs la rnam rgyal 'joms/ khyug khra nag /sme brtsegs
dud ka dang ljang nag /khro mo sme brtsegs dang seng ge sgra sogs kyi rjes gnang / rnal 'byor ma'i byin rlabs dang khrid/ bkras sgang dge slong mthu stobs sogs la gsar
ma'i sgrol dkar gyi 'chi bslu/ ba ri gtor chen gyi phyag len sogs phul/ nyin rgyug la lha sar sde pa lum pa nas la tshe dbang sogs dang / ram pa khang sar du mkhyen rab
lags kyi rje btsun rdo rje chos kyi sku bzhengs par rab gnas dang / po ta lar mkha'

spyod ma'i byin rlabs dang khrid spungs kyang byas/ rtser zhag nyi shu rtsa lnga bsdad/ de nas sde pa dwangs bskyed che nges byung bas nged 'bras spungs su ma spos bar sdod
dgos tshul gnang ba ltar tshes bcu dgu'i tho rengs snga bar nas thon pa gnang / bkra shis khang gsar du nam ma langs gong du pheb/ sku khams kyang shin tu bde mus byung
bar sang nyin bsdad/ de skabs nged rang ya ma shin tu na ba byung bas mi 'ong kha med nas dgongs pa nan gyis zhus/ hu ja 'khor drug /gos dar/ gser dngul sogs gnang sbyin
dpag med stsal/ dan 'bags nas ko gzhung la 'ong / 'dzom 'phrang du gung tshigs byas/ lum pa'i rgyab tu srod 'khor la chod tsam byung / mnyan pa'ang rgyus med pa bcas lcang
gseb kyi rgyab 'dam khrod du sngo phung zhig gi steng du stan dmar bting nas bsdad par zhogs pa bltas pas tsher ma'i phung po yin 'dug /mtshan yal char pa babs/ kha ton
ma chags tsam las bza' btung gi spro bsdu ni ci'ang ma byung / mnyan pa ni chas dang mnyam du ko ba kha sbub pa'i 'og dang / sde pas mar lam bsil grib la gnang ba'i shog
gdugs che ba zhig yod pa phul/ blo ldan nged rang gi 'khris su nyal song ba char pas ma sbangs tsam byung / song zhogs rab brtan nas nu bo dang blo gsal bcas byung bas mdangs
sku bsnyel po byung yod ces shin tu blo ma bde bar byed/ de nas rang gnas su slebs/ 'phrod bsten mu mthud byas/ lhag par nu bos mgo bshal zhig byas bas 'phrod ngo che
bar byung / 'di lo bla brang rang nas spyi pa'i khur len byed dgos byung zhing chu shin tu che ba'i

ston thog bsdu thebs dang bral ba byung kyang blo gsal gyis khur blangs pa'i sgrub mchod thams cad chag med btang song kyang / stag lung cha la'i bong bu'i dpe ltar byung song
/ de nas 'phrod bsten gyis mjug mthud long med par snon nas sde pa star gdong nas dang / grwa tshang gi sde pa gnyis nas 'phral du 'ong dgos pa'i bslab don sha 'then
pags 'then byung bas gnyis ka sku yul gnyan zhing zhal ngo khu mtshan du song bas thog mar snon la phyin/ zhag gnyis las ma 'gor bar slebs 'ong tshul gyi zhu yig phul phyin
pa yin rung / sde pa chen mo thugs tsha gshis snon du bang chen gnang / lam srang nas 'ong dgos pa'i bang chen gnang bar brten shar mar phyin/ de nub nor bu sgang du bsdad/
sang nyin snga b.raphyin pas 'bras spungs su gung tshigs zin par slebs/ sde pa rin po cher bkru byabs dang / dbang / rjes gnang / lung rnams rim par nyin bstar gyis
phul/ grwa tshang gi rdo rje slob dpon pad 'dus lags dang / klu sgrub lags kyis sde par dgongs pa zhus gnang ltar gung seng la 'og gi gzims chung zur 'phyong du grwa pa
bzhi bcu skor la jo bo lugs sgrol ma nyi shu rtsa gcig gi rjes gnang lung bcas phul bas steng du sde pa'i sku zhabs su'ang tshar gcig 'bul dgos byung / de nas grwa tshang
gi grwa pa sgres pa rnams bka' bgros gnang grub pa'i rjes gnang lung sogs mang bar dgos tshul pheb par brten 'bras spungs chu ngan gshis khams bde rgyu ma byung kyang bstan
rgyun la bsam pa'i

gung tshigs grol nas kyang bkra shis kha dar gyi tshom chen du dge slong padma dbang 'dus lags/ dge slong klu sgrub lags/ dbu chos sgres pa brgya skor la/ slob dpon a bhA ya
ka ra'i bzhed srol sgrub thabs rgya mtsho rjes gnang brgya dang bzhi bcu zhe gnyis/ tho yig rin chen sgron me'i lung bcas dang / sgrub thabs brgya rtsa rjes gnang bdun
cu don dgu pod gzhung gi lung bcas/ bka' gdams lha bzhi'i rjes gnang lung bcas/ phyag rdor/ 'byung 'dul/ rnam rgyal 'joms/ gser chos seng ge sgra/ seng gdong nag po/ 'jam
dpal nag po sogs kyi rjes gnang lung bcas/ dza bhir gyi khrid lung bcas/ rgyal sras thogs med pa'i yi ge'i steng nas dbu ma lugs kyi sems bskyed sogs zhag lnga skor la phul/
nub mo dang gung sang sogs su dge slong o lo sogs la rgyal sras bka' 'bum gyi lung / em phyi rin rgyan sogs la zhang blon gyi rjes gnang lung bcas phul zhing / khyon
'bras spungs su zhag nyi shu rtsa bdun 'gor/ sde pa'i sku zhabs nas bla gos/ mthong gos/ stod 'gag /rngul gzan sogs rung mthun gyi gos cha tshang / gser dngul/ ja gos/ dar
sogs dpag med/ grwa pa spyi sger thams cad nas dngul sogs phon che ba/ gser/ ja/ gos chen/ stod 'gag /kha btags spus legs sogs bsam gyis mi khyab pa byung / chibs ra steng
du klu dbang lags/ dge slong 'jam dbyangs lags/ padma rgya mtsho sogs la rnal 'byor ma'i byin rlabs dang shar khrid/ 'jam dkar gyi rjes gnang bcas

phul/ ja/ gos dar/ rgya'i nya lcibs kyi me tog cha sogs byung / sde pa sku khams sangs dwangs lta bur song bas dgongs khrol zhus nas log 'ong / snon gzhis dkar zhag gsum bsdad/
zhal ngo rnams la tshe rta brgya rtsa sogs phul/ blo gsal yang bsu bar 'byor/ snye thang du lcang skya pa'i bu 'das pa'i dbang bskur lam ston bsreg sbyang bgyis nas
rang gnas su slebs/ snye thang 'phags sde grwa tshang du mkhan po 'jam dbyangs grags pas kye rdor sgrub mchod gsar zhus gnang ba'i mkhan pos dbus grwa pa thams cad la ras
bris kyi dkyil 'khor du kye rdo rje'i dbang grangs bcad du phul/ kun dga' dam chos sogs grwa pa brgyad phyag len 'khrid par 'di gar pheb par ngor lugs kyi phyag len phra
rags thams cad khrid/ de nas mi 'gyang bar mkhan po gshegs pa'i dbang bskur zhugs 'bul la dgon par phyin/ kun rig gi sgo nas dbang bskur/ bsreg sbyang / lam ston zhu ba
rgyas par zhag gcig las ma 'gor/ 'di kha'i mgon khang du sngar gyi 'phros su gnod sbyin yab yum/ pu tra/ bha Ta/ srin mo rnams mi tshad tsam ru shing nas zhal bsro rab gnas
kyi bar sngar ltar spus legs grub pa mgon khang du gsar du bsgrigs/ 'di 'brug lo rang lo nga dgu pa yin/ de dag gi sngar phyir 'di gar sbyor 'jags su mgon khang du lha
brgyad kyi 'bur sku so sor na bza' kha btags che legs re/ gser rnga legs pa bzhi/ bal sbubs skyon med legs pa cha/ gos chen gyi rgyal mtshan cha re/ ras yol kha gsar

a long kha bshur cha 'grigs/ khro skyon med/ zo lag lcags shan ma skyogs/ rgya thur bcas phul bas blo gzur gnas rnams ni dgyes los yod/ de nas 'chad kar sman bla'i pho brang
gdan drangs/ spyi sger thams cad nas zhal bsro rgyas pa dang bcas zla mchod 'du khang du bsgrigs/ bskang gso ba rnams la gur lha brgyad kyi rjes gnang / trakshad kyi rjes
gnang byas/ tshe rta sogs skya ser thams cad kyi blo'i re ba bskangs/ zla ba gcig lhag par bsdad/ mar lam gung thang gzims khang shar du grwa pa rnams la gur lha brgyad
dang / zhal gyi gtor dbang byas/ zhag gcig bsdad/ de nas lha sar zhag lnga 'gor ring sde pa lum pa nas la tshe rta/ nang pa rag pa'i nang du klu dbang lags sogs thams cad
la tshe dbang dang / mgon po bar chad kun sel gyi rjes gnang / rnal 'byor ma'i byin rlabs/ ram pa khang gsar du'ang de mtshungs/ rab mthil par yang tshe rta dang bar chad
kun sel/ rnyed pa'ang dpag med byung / mar lam snon gzhis kar sde pa rab brtan phun tshogs gshegs pa'i bsngo rten byang bzhu bcas 'chad kar byung kyang / 'dir yang chibs
sga sogs rgyas par byung bas dge ba rdzogs byang du bsngos/ zhal ngo rnams la tshe rta sogs phul/ rang gnas su 'byor/ mdo khams sde dge ba sangs rgyas rgya mtsho/ chos
grags/ skyo mda' ba bsod nams dbang phyug bcas par bde mchog sbyangs pa'i yon tan gyi dbang ras bris la brten pa/ rdo rje rnal 'byor ma'i byin rlabs dang nyams

khrid/ chos nyid dngos ston gyi byin rlabs/ rtsa dbu ma'i nyams khrid smin pa/ gur lha brgyad dang gri gug lha lha'i dbang ras bris la brten pa/ rdo rje brag rdzong ma'i phyi
nang gsang ba'i khrid smin rgyas/ gong steng du rgyud smad pa'i grwa pa brgyad/ chos 'khor gnas pa bcu bcas par bde mchog lU dril gnyis ras bris la brten pa'i dbang /
bde mchog sngags btu'i byin rlabs/ chos 'khor gnas pa rab 'byams kun dga' bsam gtan sogs la dril bu rim lnga'i dbang byin rlabs khrid dang bcas pa/ sde dge ba gnyis la mi
'khrugs pa lha dgu/ tshe dpag med lha dgu /kun rigs sogs kyang byas/ lcags zam du mchog gi sprul pa'i sku cung zad sku ltem par rkyen sel 'dra 'bul ba sogs la phyin/ zhag
lnga nas 'khor/ nged rang nu bo gso rig phul phyin shes pa de'ang nad gcong dam pos zin/ dbang byin rlabs bka' bsgo sogs gang drag bgyis mod kyang cis kyang ma phan par
dus kyi chos nyid du gyur/ sreg chog ma gtogs thams cad nged rang gis bgyis/ ston gsang phu mchod khang pa blo bzang lags pheb par brag rdzong ma'i khrid/ khro bcu'i rjes
gnang smin pa rgyab rten lung bcas phul zhing / de kha'i mjug thog tu tshul khang bla ma tshul khrims phun tshogs la'ang brag rdzong ma'i khrid rgyas par byas/ kha'u bra
rdzong pa'i phyag bzhes 'khrul med/ ru mtshon rnams gsar bzos cho ga rgyas par bstar/ 'phrod bsten du sga 'dra chu tshan la phyin/ de nas zla ba

bcu par yar klungs su bteg /ra ba smad du gung tshigs byas/ lha rtser nyal/ de nas bya sar zhag gcig byas thog chos sder 'byor/ rdo rje brag nas spang leb kham pa gnyis la
bsnyen rdzogs bgyid gnang ba'i/ bka' shog phyag bris stsal ba ltar bsnyen rdzogs 'phral du bsgrubs/ tshes bco lngar chu bo ri ra mchog gi sprul pa'i sku ngag dbang blo gsal
nyi zla 'od 'bar zhing khams 'pho tshul bstan pa'i tha ma'i gsung bdag la sku'i rjes kyi bya ba sgrubs shig pa'i bka' byung tshul bzhin gzims phyag nas phyag bris zhib
'khod pheb par thugs nang dag par ma zad/ thugs 'jog che ba bcas de ka'i gnang nyin 'phral du phyin pa'i de nub tshong 'dus su bsdad/ de nas sang snga bar 'ong / ra ba smad
du slebs/ gnyan shar nang so byung ba'i sang nyin nam srod la slebs pa dgos zhes gsang ba'i khul mdzad/ sang nyi dros la thon/ gru khar blo gsal yang 'byor byung bas
slar 'phros byung bstun shog byas/ nged blo ldan gnyis bcas pas yab la'i sgang du nyi nub la slebs/ dgon chung der ja zhig bkol nas sa sribs par bsdad/ de nas tshe ring mchod
rten gyi rtsar kha ton rnams byed kyin bsdad/ de nas ngag dbang don grub sngon la btang nas nam phyed ma zin tsam la slebs par byas/ shar mar gzims chung du phyin/ de
nub gzims phyag gnyis kyis gzhan don gshegs kha'i bslab don bsnyel tho bcas zhib par gnang / sang zhogs gdung rin po cher snyan shal phyag mchod sogs phul/ re zhig gsang
sgo gnang rtsis 'dug

kyang nged rang nas de 'dra gtan nas mi 'gab tshul zhus pas/ blo ldan gyis ram bteg nas zhus song bar de gar gsan mi gnang bar thag chod/ de ga'i sang nyin nas thog mar gong
zhabs yas phyin ljags bsngo rten dpangs mtho ba sogs bsgrigs/ gsang brtol/ nyer bzhir gdung rin po che zhugs la zhen pa dang / ra ba smad grwa tshang stong rtsar 'phral
du pheb pa dang / gdung chog pa brgyad snyan gsan phul bar nyer gsum la pheb/ blo gsal yang de nyin 'byor pas 'di ga nas grwa tshang la mang ja/ gdung 'bul/ snyan dar gya
nom pa phul/ zhag gsum par gzhan phan bdud rtsi'i dgongs pa ltar kye rdo rje'i ras bris kyi dkyil 'khor du bdun tshigs kyi cho ga rgyas par phul/ de nas nyer bzhi'i srod
la nged rang zla bo gnyis bcas pas gdung yid bzhin nor bu dgyes mdzad rdo rje dang tha mi dad par zhi ba'i bsreg blugs rgyas par phul/ zhag gsum gyi bar gdung khang la
rgyas 'debs la sogs phyag len ltar bgyis/ zhag gsum thog zhal phye nas rus bu sgrub pa sogs kyi bar sbyor dngos rjes gtsang zhus/ na bza' cha tshang / chibs pa legs pa/ stag
sgam cha/ stag 'bog gsar pa cha sogs phun sum tshogs pa gnang / de nas rmor du zhag bzhi bsdad/ slar yar klungs su phyin/ dbon rin po che/ dge slong tshul khrims rgya
mtsho/ ri bde'i grwa pa kha shas/ li thang pa ngag dbang legs bshad/ chos sde rang gi grwa bgres phal cher/ chos mdzad kun dga' chos nyid sogs don gnyer rnams la gsang ba
'dus pa'i dmar khrid/ gshed dmar lha lnga'i

dbang / rta mgrin yang gsang gi dbang / rta pod sogs yongs rdzogs kyi lung bcas phul/ 'di lo bka' ngag rab lags kyang pheb/ tshur jo bo'i chos 'byung brgya rtsa'i lung zhus/
bka' 'gyur ba lags sogs la ma Ni bka' 'bum gyi lung phul/ dbon drung / dge slong lags bcas par khrid brgya'i lung khrid/ zhen pa bzhi bral gyi nyams khrid dang / gzhan
rnams la bshad pa phul/ 'jigs byed kyi rwa khrid kyang bskyed rim yan chad song / ngag dbang legs bshad sogs la ma gcig gi gcod khrid kyang smin par byas/ 'di lo rang lo'i
skeg gi sku rim du tshogs su tshe chog rgyas pa/ de dang rjes 'brel 'chi bslu/ grwa dmangs rnams nas sgrol dkar la brten pa'i brtan bzhugs/ tshan grangs zab pa bcas ster
bar mdzad/ spong 'thag tu rung mthun gyi gos cha tshang / rta na gzhon sga bcas cha 'grigs/ tshan grangs rgyas pa/ snyan dar/ bsngo rten bzang ba bcas phul/ brgya bzhi
dang bskang gso brgya tshar/ brgya mchod sogs gang 'bungs zhus/ chog mang sbyin sreg sogs sngar 'khyud ltar byas/ chog mang grol nas rang gnas su 'byor pas sangs rgyas rgya
mtsho can la dpal mgon gyi gsang khrid smin pa dang / zhal pod phyi nang yongs rdzogs/ kha skong pu sti'i lung sogs mang bar byas/ sa ga'i tshes bco lnga la rdo rje brag
tu gnam gling sprul sku bsnyen rdzogs bzhes pa'i las slob tu phyin/ rje bla mar lam dbang phul/ rje nyid kyi yig cha'i steng nas gur lha brgyad kyi dbang zhus/ 'phreng

po zhi ba e ma phyi gsal byed dang / shel grong gsang gling e ma phyi kun bstan sogs la rnal 'byor ma'i byin rlabs dang khrid smin par byas/ snon gzhis khar tshe rta sogs 'bul
ba phyin/ ston sga 'dra chu tshan phyin par 'khor 'phral mal gror bteg /lkog nas chos mdzad don grub pheb pa dang / gnyug mar gnas pa'i grwa pa nyi shu skor la/ rang
gi dbang bskur ba sha stag yin gshis mkha' spyod ma'i byin rlabs sngon du 'gro ba'i nyams khrid zhal shes kyis brgyan pa zhag bco lnga skor la smin par phul bas phal cher
la go ba'ang dga' mo byung song / gur lha brgyad/ seng ldeng nags sgrol sogs kyi rjes gnang dang / chos khri thang du nyi ma gnyis brgyud mar khrom che bar grub rgyal lugs
kyi tshe dbang bskur/ zla ba gnyis la nye bar bsdad/ mar lam rgya ma rin chen sgang du phyin/ zhag gnyis bsdad pa'i sgrub rnying bla brang du grwa pa rnams la gnod sbyin
beg tse 'khor mang gi rjes gnang / rgya ma sku skye lags sogs grangs gcad la mkha' spyod ma'i byin rlabs byas/ sgrub gsar ba dang grwa tshang ba sogs kyang mang bar 'phrad
par pheb/ bka' bcu kun dga' rab brtan gyi shag tu tshe dbang grub rgyal lugs skya ser mang bar byas/ de nas gung thang gzims shar du gnod sbyin beg tse'i rjes gnang
byas/ zhag gcig bsdad/ lha sar zhag lnga 'gor zhing / nang rag klu dbang lags/ ra mthil/ lags 'or stod pa sogs kyi nang du tshe rta/ mgon po bar chad kun sel rnams dang /
mkhyen rab lags can la de steng rnal 'byor ma'i byin rlabs kyang byed

dgos byung / rgyal rtse lcang lo can pa'i nang tshe dbang dang lha mo rdo rje rab brtan ma'i rjes gnang rgyas par byas/ rang gnas su 'byor/ chu bo ri nas gzims mal sku 'dra
rin po che tsan 'dam las grub pa gnyis dang / dngul gdung rin po che grub pa'i gzungs 'bul rab gnas la 'ong dgos tshul pheb pa dang / gzungs 'bul rung ba dang / khyad par
dngul gdung rin po che la dri med rnam gnyis kyi srog shing 'dzugs pa'i cho ga sogs sla chos su ma song bar byas pa'i phyag len gtsang bar bgyis/ kye rdor kyi cho gar brten
pa'i rab gnas nyin gnyis ma rgyas par/ sprul sku myur du pheb pa dang bstan pa rgyas pa'i smon lam dmigs su phug pa zhus/ gtsug tor 'bar ba dang / 'jam dpal nag po'i
rjes gnang / tshe dbang sogs phul zhing / yul chos pa'i chos drung sku ltem pa'i lcags zam rtser phyin/ zhag gcig bsdad/ tshe rta'i dbang dang bka' bsgo rgyas par phul/
rtse shod thams cad nas bsnyen bkur zab rgyas gnang / mar lam ko gzhung byas rang gnas su 'byor/ sde pa lum pa nas lum par pheb par 'ong dgos tshul gnang ba ltar phyin/ zhal
ngo thams cad la tshe dbang brgya rtsa/ sde pa khrus phu nas yab sras la zhal bsnyen dus kyi rjes gnang dgos pa lhan du phul/ de nas dgun yar klungs su bteg /ngor pa'i
grwa pa mang mkhar du sdod mi dpon slob/ gro mo lung pa'i rten gsum thams cad la mchod pa dang / mang ja bcas 'byor par mgon pod kha skong pusti'i lung / gur lha bcu gnyis
ma'i rjes gnang / dmar po skor gsum gyi rjes gnang sogs bgyis/

'di lo drin can bla ma dam pa rnasas la zab pa dang rgya che'i dam chos kyi bka' drin nos pa'i thob yig 'bri ba'i mgo rmor nas tshugs pa kun dga' bsam 'grub kyis yar klungs
su rdzogs par grub/ gtor zlog dang sku mchod chen po'i rdo rje slob dpon du phyin/ rang lo re gnyis pa shing lugs zla ba dang po'i tshes nas rgyal dwags po grwa tshang gi
dpon slob ngag dbang don grub dpon slob gsum/ 'phyong rgyas ri bo bde chen pa da lta mdo mkhar chos sde'i bla ma klong yangs sogs lnga bcu skor/ len mkhar bla ma sogs dar
rgyas gling pa bcu gsum/ jo bstan tshogs kyi bla ma dbu mdzad rab 'byams pa mkhas btsun sogs bco lnga/ ri bo chos gling pa lnga bcu skor/ chos lam rim pa gsum/ rta wang
dpon slob sogs rtses thang lnga mchod pa bdun/ rgyal sar sgang ba lnga/ g.ya' bzang pa gsum/ sku zhabs grwa tshang nas dge slong klu sgrub lags/ rin chen zla ba/ dge slong
tshul khrims rgya mtsho sogs dang / sne gdong ban tshang pa gsum/ bsam yas rab byung ba bsam gtan dpal bzang sogs gsum/ lcags zam pa bstan 'dzin bzang po/ /shing mang
ba bka' bcu kun dga' bsam 'grub/ rje dpon rin po che sogs gnyug mar gnas pa yongs rdzogs/ pho brang rdzongs bzhugs sde pa rtar mdo pa dpon g.yog /ge re sde pa rnam rgyal
sogs skya ser lnga brgya nyer bar paN grub chen po a bhA ya ka ra'i bzhed srol rdo rje phreng ba dang / darpan a tsArya'i bzhed srol kr-i la sa munytsa brgyud pa'i chu bo
gcig 'dres kyi ras bris kyi dkyil 'khor chen por dbang

bskur ba sta gon the ba'i zhag bco brgyad kyi bar du dkyil 'khor zhe lnga'i dbang yongs su rdzogs pa phyag len phra rags tshun sla chos su ma song ba'i bshad pa rgyas par phul/
'di yan la phreng ba tshar bzhi song zhing / 'di khrod nas dwags po dpon slob ngag dbang don grub kyis 'dus pa mang rab la tshar gnyis gnang thub song pas bstan rgyun
la phan par byung / de dag gi snga phyi thams cad du rnam sras kyi rjes gnang bco lnga/ sgrol ma dkar sngon sogs rjes gnang zur bka' rigs kyang shin tu mang bar bgyis/
'di dag gi snga phyi thams cad dge slong tshul khrims rgya mtsho lags dang / dbon rin po che sogs la bka' gdams gzhung drug /dpag bsam 'khri shing / jo bo'i lam yig lha khang
ma sogs gsum/ rgyud bzhi dge slong lags sger du dpe chos dang / gtam brgyud rin spungs gnyis/ spyod bsdus sgron me/ thams cad la lhan du 'khrungs rabs brgya nyer lnga
pa/ mdzad pa 'khrul med me tog phreng brgyud/ mdo rtsa so thar mdo sum brgya pa ka ri ka lnga bcu pa/ chos 'byung brgya rtsa/ man ngag brgya rtsa sogs lung mang du phul/
gzims chung du grwa tshang gi grwa pa gnyis la mkha' spyod ma'i khrid kha thig tshang bar phul/ rdor phreng grol nas jo bo lugs sgrol ma nyer gcig gi rjes gnang dang /
grol dbang du bla g.yel mthil du khrom shin tu che bar grub rgyal lugs kyi tshe dbang byas nas ris su ma chad pa'i skya ser rnams so sor gyes/ de mjug jo bstan tshogs pa
bdun/ dar gling pa gcig /len mkhar dpon

slob gnyis/ rta ra mdo'i a mchod pa/ bka' kun bsam/ lcags zam pa bstan 'dzin bzang po bcas par nA ro mkha' spyod ma'i khrid smin par phul/ nged rang gis mkhan slob sbrags/
bka' ngag rab lags kyis gsang ston/ dge slong tshul khrims rgya mtsho lags/ dge slong snang byed/ dge slong blo shes rnams kyis grogs dan kha skong / dus bsgo mdzad pa'i
dge slong bsod nams rin chen sogs bsgrub khag gcig la bsnyen rdzogs byas/ sde pa o rong pa'i bla ma a mchod spyan g.yas dge slong gcig la rig byed ma/ 'dod rgyal/ 'jam dpal
nag po/ seng ge sgra rnams kyi rjes gnang / dar gling pa lnga la mgon po phyag bzhi pa lha mang gi rjes gnang / g.ya' bzang pa gsum la 'chi med dpal ster gyi tshe dbang
rnams bskur/ dge slong blo shes/ chos ldan bzang po/ nang so kun dga' bsod nams sogs rang grwa bzhi bcu skor la gzims chung 'khor phibs su rdo rje rnal 'byor ma'i byin
rlabs sngon du 'gro ba'i khrid shin tu rgyas pa/ zhal shes gsum dang bcas pa zhag nyi shu skor la tshang bar phul/ de dag gi snga phyir jo bstan tshogs pa nyi shu/ dar gling
pa 'ga' zhig bcas par bla ma lha khang du sgrol ma nyer gcig jo bo lugs kyi rjes gnang dang / kha che paN chen lugs kyi sgrol ma nor sbyin ma gtso 'khor gyi rjes gnang
/ skyid sdug lam khyer gyi khrid paN chen lugs/ yang gang steng du rin bo chos gling pa sum cu tsam dang / dar gling pa/ len mkhar dpon slob/ rang grwa phyed nyis brgya
skor bcas la bla ma lha khang du phyag drug pa bka' bcu

gsum gyi rjes gnang / dmag zor ma'i rjes gnang thun mong ma yin pa/ chos rgyal lha bcu gsum ma'i rjes gnang bcas phul bas thams cad dgyes pa rab kyi rtser son/ snga phyi thams
cad du dbon rin po che yod/ 'di lo pha bla ma tshar chen rdo rje 'chang chen po'i sku mchod zla ba byung ngo cog gi tshes bco lnga la dus ja chag med thebs dang / brgya
mchod kyi thebs bcas par nas spungs 'phyar ma lcags 'bo chen mo'i khal brgya tham pa phul/ chog mang gi sbyin sreg sgrub mchod sogs brel ba grub nas tshes brgyad la chos
sde nas thon/ yar lam grwa nang byams gling nam mdzod sgrub sde ba rnams kyis 'ong dgos tshul nan che bar brten sgrub sder zhag bzhi bsdad/ de bar du kye rdo rje'i rgyu
lam gnyis/ kun rig /tshe dpag med lha dgu rnams kyi dbang / nA ro mkha' spyod kyi byin rlabs bcas sgrub sde pa rnams kyi steng du bye rdzing tshogs pa bco brgyad/ grwa
thang pa lnga bcas la grangs bcad du bskur/ rnam 'joms/ sme brtsegs dud ka /seng ldeng nags sgrol/ gur lha brgyad kyi rjes gnang / mjug tu 'chi med dpal ster gyi tshe dbang
rnams byas/ mar lam grwa thang gi thad du rgyal po dang / bla brang nas ja 'dren byung / de nub lha rtser bsdad/ sang nyin rdor brag gi bang phyin gnang ba ltar phyin/
sang nyin sger pa rje drung rin po che blo gsal 'jam dbyangs phun tshogs/ sha gzugs sku 'bring / grub pa dgon sku skye sogs sgrub grwa drug la dus chen sum 'dzom thog bsnyen
rdzogs gnang ba'i las slob zhus/ tshes bcu drug la rang gnas su 'byor/ blo

ldan gyis gsang phu'i lo dus kyi mang ja zhu bar phyin/ de nas snon du tshe rta sogs 'bul bar phyin nas 'khor 'phral lcags zam rtser mchod rten zhig gsos gsar bzhengs gnang
bar rab gnas dang / phyag gzims grwa pa bcas par tshe dbang phul/ gzhan yang rnam rgyal lha dgu /seng ge sgra/ seng ldeng nags sgrol/ gtsug tor 'bar ba'i rjes gnang rnams
su zhag drug 'gor/ chu bo ri'i rtser mchod rten la kye rdor la brten pa'i rab gnas nyin gang ma rgyas par byas/ de zhor grub thob chen po'i gzims spyil sgor mo'i zhig gsos
gnang bar me tog 'thor/ gzims spyil nang du 'chi med dpal ster gyi mngon rtogs tshar gcig bzlas pa dang bcas pa bgyis pas rten 'brel gyi ltas legs par byung / de nas
rang gnas su 'khor bas da lta'i spu brag bla ma se ra sde pa legs pa don grub pheb par 'khor lo bde mchog nag po pa'i dbang sngon du 'gro bas nA ro mkha' spyod ma'i khrid
dang / rje btsun rig byed ma'i chos skor bcas chos bka' mang bar phul/ ston mjug mal grol phyin/ 'di lo rjes gnang phran bu dang / chos khri thang du tshe dbang nyi ma gnyis
kyi bar du byas/ mar lam lha sar 'ong / sde pa lum pa nas sde pa bka' blon bu chung lags bcas par tshe rta brgya tshar dang / mthong gsal dang nang rag pa'i klu dbang
lags gshegs pa'i phyi rten rnal 'byor ma'i brgya thang la rab gnas sogs bgyis nas bsnol du mar zhor zhal ngo tshor tshe rta brgya rtsa sogs phul nas rang gnas su slebs/
de nas yar klungs su phyin pa'i bcu bzhi mchod pa/ gtor zlog /sku

mchod chen mo rnams kyi rdor slob la sngar rgyun ltar phyin/ chog mang sbyin sreg sngar rgyun ltar bgyis/ zhal ras lha khang du nyin bstar mkha' 'gro rgya mtsho'i mngon rtogs
dkyil chog sogs kyi lung bklags/ nyer bdun gyi nyin gung yol la gtsug lag khang gi steng du byad ka'i rnam par thog babs pas/ de nub nas grwa khag gcig bla ma lha khang
du gdugs dkar gyi mdos/ rdo rje slob dpon sogs nyi shu skor gyis 'du khang du khro bcu'i gtor zlog /nged rang gis mkhan chen gyi gzims chung mgon khang du zlog 'khor sgrub
pa rnams bdun gcig gi bar bgyis nas grol mnyam gyis mdos gtor 'phen pa dang zlog 'khor 'dzugs pa dus gcig tu bgyis pas bar chad zhi ba'i rtags kyang legs par byung /
de nas yar 'khor/ 'di lo dbyar mal gror phyin/ 'chad ka spun snga/ ra ba smad dpon slob blo gsal bstan 'dzin/ tshur khang bla ma tshul khrims phun tshogs/ rgya ba bzhi/ rnam
ser rab 'byams tshul khrims can bzhi/ 'chad ka rang gi grwa pa phal cher bcas brgya skor la nye bar/ lam 'bras slob bshad shin du smin pa/ smin byed kyang rdul tshon
gyi dkyil 'khor bgyis shing slob bshad pa'i phyag len 'khrul med zla ba gsum la nye ba'i bar lung dang bcas cha tshang dang / sman bla mtho brtsegs/ gnas bcu'i rjes gnang
sogs nyin re bzhin snga chos la rjes gnang re ma chag par bgyis/ gzhan kun rig gi dbang sogs kyang so so'i 'dod pa ltar chag med bgyis/ 'brog lugs kyi tshogs 'khor ston
mo yang yang zab par byung zhing / rnyed pa'ang phun sum tshogs par byung / chos khri thang du skya ser gyi khrom shin tu che

bar grub rgyal lugs kyi tshe dbang rgyas par byas/ 'di lo bkra shis chos sder/ 'jam mgon sa skya paNDi tas/ mi gang drin du mi bzo ba/ /de ni skyes bu tha shal yin/ /zhes gsungs
pa ltar grwa pa rnams la jus khag gang yang med kyang / khrel dang dam tshig la ci'ang mi sems pa'i grwa rgan 'jungs med re gnyis kyis zhabs drung o sgron sogs bslad
pas nged de gar bsdad na rang la cang mi 'ong bsams nas/ dA byin la mgo btags pa'i rme ru a mchod bos nas dpe med med kyi khas drag byed rtsis kyi gzhi bting kyang / 'jam
mgon bla mas/ lcags kyi tho bas lcags rnams 'joms shing brdung / ra las byas pa'i 'ur rdo rang la gnod/ /ces gsungs pa ltar/ dbon rin po che'ang chab gsang la dgongs pa
zhu dgos pa dang / grwa pa rnams kyang byi ba rdza mar tshud pa lta bur gyur pa'i skad cha skyel bar mkhyen brtse nyi ma can gnyis byung bar/ nged rang ni jo bo chen pos/
gang la gnod pa yod pa'i sa phyogs las/ /dpag tshad brgya yi pha rol 'gro bar dga'/ /zhes gsungs pa ltar shin tu legs pas kho pa gang 'dod byed chug ces smras shing /
blo gsal la'ang de kha'i yi ge bskur ba yin kyang / lam 'bras grol bstun du chu tshan la slebs thog rdor brag nas chab nag ri bo dga' ldan pa'i mkhan po rgyal skor dpon slob
bsnyen rdzogs la pheb pas las slob tu 'phral rang du 'ong dgos tshul pheb lam shad nas 'ong / rdor brag tu'ang las grwar gyi slob dpon zhus skabs rgyu mtshan gsol bar
bla ma'i gdan sa nyams 'gro ba 'dug

gshis cis kyang zhu dgos bslab don nan ches pa dang / sde pa bka' blon bu chung lags dang / gzhan yang khe dar sogs kyis kyang zhu dgos u tshugs gnang bar lha sar phyin/ zhu
rten gong smos sde pa rnams dang / sde pa lum pa nas/ lhag par sde pa zur khang pa sku mched nas thugs khur che bzhes kyi bsdu ba gnang nas dar kha gang dang dngul zho
gang gi zhu rten yang ma dgos/ sgrub mchod dang phyag len dgongs che tshul gyi zhu tshig them pa 'bul ba gnang zhing / mgron gnyer skyid sbugs nas kyis gnang / tshar chen
yab sras kyi thugs bskyed smon lam gyi mthu las rgyal po'ang thugs yid ches shing bka' 'dri gnang ba'ang lan phul bas thugs la 'thad pa byung / lan bzhi'i bar 'bod pa gnang
bas thugs mnyes par gyur nas/ dA byin la'ang de kha'i bsed bkrol gnang / bka' shog kyang sa bon 'bul ma dgos par gtsang rgyag gnang nas sne gdong rdzong nas 'phral rang
du sprod dgos pa'i rgya ma gnang zhing / de mthun/ dA byin rang nas kyang sne gdong rdzong dpon la do khur dgos tshul gyi phyag tham gnang / lha sar 'dod yon ni bsam mi
khyab pa byung / 'di skabs dga' rab dbang phyug gi rjes 'brang kha cig nas/ deng sang gi dus rgyal bu'i drung dang dA byin gnyis dbyer med yin pas g.yul ngo mi ldog ces
gnang mi byung 'dug kyang 'phral du ldog 'phral/ blo gsal blo ldan gnyis kyis bka' shog sgrogs sar phyin/ sne gdong rdzong dpon rta ra mdo nas kyis tshogs su sgrogs pa gnang
bas gnyan yod mchod pa'i ston pa drug ltar gyur/ de nas nged rang gi rtsis len sar phyin pas yul mi rnams kyang dga' spro thob cing thams

cad blo mal du tshud par gyur/ chos sde nas ser sbreng mdzad/ der chog mang bar bsdad/ de dus rje drung lo tsA ba rmor du 'byor bas dge slong chos 'byor bang phyin la 'byor
ba ltar 'ong / chos 'khor gnas pa rab 'byams pa kun dga' bsam gtan sogs gcig gnyis dang / dge slong tshul khrims rgya mtsho lags kyang yod/ rje drung la gsang ba 'dus pa
'jam dpal rdo rje'i ras bris kyi dkyil 'khor du/ smin byed sngon du 'gro ba'i sgo nas/ zhal sgrub dus/ bsnyen dus/ las spor sogs dang / khyad par gsang sgrub kyi rjes gnang
sngon du 'gro bas/ dpal mgon chen po'i tshe khrid gur khang ma dang / gsang khrid shin tu smin pa sogs mang bar byas/ gos chen/ rgya sbugs/ ting bdun tshar sogs chos
yon mang bar byung / 'di lo sa ga zla ba'i nyer gnyis rnal 'byor dbang phyug gi rtogs pa brnyes pa'i dus nas 'chi med bdud rtsi ril bu'i sgrub pa rje bla ma'i phyag len 'khrul
med ltar rung bar bgyis/ 'di'i sman gyi sbyin bdag sde pa zur khang pa/ blo mkhar nas/ ram pa khang gsar ba/ 'or stod pa/ a lag dpal sgron/ lkog nas chos mdzad don
grub rnams kyis mdzad pa'i gegs med du bsgrubs/ sbyin bdag so sor sku skal kyang rgyas par phul/ shel grong gsang sngags gling dgon par em chi kun dga' bstan 'phel gyi lam
'bras gtso bsdus kyi sku brnyan bzhengs par gzungs 'bul rab gnas la phyin/ gzungs rung bar phul zhing / kye rdor la brten pa'i rab gnas nyin gang ma/ zhi ba'i sbyin sreg
dang bcas rgyas

par bsgrubs/ de 'khor 'phral grwa phyi tshong 'dus tshogs su gtsang khang gi thog tu dbu mdzad kun ldan dang / ma chen rgyal mtshan bzang po can gyis khur 'khur ba'i gser zangs
kyi ganydzi ra che bar bzhengs pa'i gzungs rab gnas la 'ong dgos tshul ltar phyin/ gzungs sogs rung bar phul zhing / mkhan po bkra shis dpal ldan tshogs pa dang bcas
nged rang gis rdo rje slob dpon bgyis pa'i kye rdor la brten pa'i rab gnas rgyas pa gtsug lag khang gi steng du gur phub nas bgyis/ rab ston dang bsnyen bkur phun sum tshogs
pa byung / yar lam grwa thang du drung lags gshegs pa'i gsal 'debs dbang bskur la phyin/ mkhan rin po che grwa pa brgya tsam dang bcas lhan du kun rig gi cho ga lho
sgo dang 'brel ba dang gsal 'debs dbang bskur gang rgyas byas nas gra'i lce bde'i phu'i kre ba'i nang du tshe rta'i dbang byas/ zhag gcig bsdad nas mar zhor rgyal gling tshogs
su rin po che byams pa tshul khrims kyi shag tu bos nas gung tshigs byas/ grwa pa ja rgyug byed mi mang bar byung / de nub lha rtser bsdad nas rang gnas su 'byor/ zla
ba lnga pa nas gling smad zhabs drung kun dga' 'byung gnas/ rnam ser drung chen ngag dbang dngos grub/ ra ba smad pa dpon slob blo gsal bstan 'dzin/ dge slong tshul khrims
rgya mtsho lags/ chos 'khor gnas rab 'byams pa kun dga' bsam gtan can gsum/ rgya ma sku skye lags sogs gsum/ shing mang ba bka' bcu kun dga' bsam 'grub/ bsam yas rab
byung pa mthu stobs rgya mtsho lags sogs drug /rnam ser rab 'byams pa tshul khrims dang / dbu mdzad

ngag dbang dar rgyas/ bye rdzing tshogs pa kun bzang rdo rje dang / dge slong bstan pa/ zhi ba dge slong rnam rgyal/ ngag dbang phun tshogs sogs lnga/ gnyug mar gnas pa yongs
rdzogs/ snye thang brag sna ba kha shas/ sgrub sde pa bdun/ ra ba smad pa gsum bcas khyon bdun cu rtsa 'dren skor la gsung ngag slob bshad shin tu smin pa so so'i byin
rlabs smin byed thad sor sbyar ba rnal 'byor ma'i shar khrid byin rlabs bcas phul/ dge slong tshul rgya ma lags kyis sil snyan legs pa sogs so so nas chos yon rgyas par
byung / de ka'i zla ba drug pa'i mjug nas mi bde ba'i mgo tshugs dpung 'degs kyi brda 'grims sogs zing long shin tu che ba'i ngang nas sbyong mkhar ba zla ba bcu pa'i nang
du lha sar 'byor/ bcu gcig pa'i tshes gcig la po Ta la dang / gnyis la lha sa rtsis blangs/ rgyal po bkrongs/ kho pa tshos khrom gzigs khang bzung / de nas so so'i lha
sde mi sde thams cad 'phral du mjal khar 'ong dgos pa'i brda 'grims byung ba ltar re zhig mjal khar blo gsal dge slong lags bcas pheb par gang yin med pa'i rgya mtshor rdo
bskyur lta bu 'dug zer bas re zhig ma phyin/ bcu gcig pa'i nyi shu gsum la nged rang dge slong blo ldan bcas kyi dpon khag lnga so sor mjal/ snga sor rgyal po'i dus grwa
tshang khag rnying grwa bcas la las sbyor tsha drag dgos pa'i bka' shog bkram/ bsde bas su bkra shis chos sder yang tsha nan gyi bka' shog byung bar rang rer de 'dra'i
lag len med par ma zad/ shes kyang mi 'gab pas bka'

'gyur dang bskang gso sogs byas pa 'gab ces rmor nas yi ge bskur ba bka' shog rnams rtsad gcod dam par 'dug gshis sngon rgyu mtshan btang na dga' bsam so sor rgyu mtshan byas
par gang yang mi 'ong / da nas de 'dra'i rigs ma byed tsam las legs nyes ma byung / bka' shog tu chos 'phel dmigs bsal yod stabs chos 'phel nas bka' shog ngo bo dang mi
do chod 'ong dgos tshul byung bar 'phral du btang ba'i ge re chos mdzad lags gnyer par song gshis pheb byung / skor yang mang du byas mthar tshes bcu'i zhogs pa nged rang
sog por rtsis sprad pa'i 'dzin 'chags byas shing gnyer pa'ang mnyam du zin par chu chags yang yang brgyabs song kyang tshig kha ma thal gshis re zhig sog po rer rtsis
sprad pa'i dam rtsi che bar byung / blo gsal rmor du yod pa'ang 'phral du lha sar slebs/ thams cad nas sku rim smar ba dang / mkhyen rab/ blo mkhar nas/ lags 'or stod/ chos
mdzad don grub sogs kyis kyang bsdu cha mdzad pa'i sku rim smar ba byung 'dug /blo gsal grul thub grags pa'i sde srid sku zhabs su sde pa mdo mkhar nas kyis zhu ba gnang
zhing / sog por dge slong nam mkha' rgyal mtshan gyis thabs 'khrul sna tshogs byas pa dang / pha bla ma tshar pa chen po'i chos srung rnams kyi thugs rjes dgon pa rnams
su'ang sog po'i bsun gtser med pa'i steng zla gcig zhag bzhi thog nas stag rtse sku tshab/ dge slong nam mkha' rgyal mtshan blo gsal bcas pas phying gur nang nas thon nas
slebs 'phral legs so byed mi'ang shin tu mang bar byung

zhing / sde pa lum pa nas la tshe rta brgya rtsa phul/ snga sor lha sar slebs gdong bco brgyad rje dbon rin po che dang mjal/ gsung gleng bag pheb pa byung zhing sang nyin
nas nyin re bzhin mjal dgos 'dug gnang byung kyang nged sog pos gtses pas mjal ma thub/ de nas rang gnas rmor du 'byor/ yas mas thams cad nas 'phrad mi shin tu mang bar byung
/ de nas yar klungs su bteg /ra ba smad du ja stir dang kha bcas grwa pa bgres gzhon phal cher gyis byung / sang nub chos 'khor gnas su bsdad/ legs so gnang mi shin
tu mang ba dang / tshong 'dus su nang so mjal dpal gyi nang du bsdad/ grwa pa phal cher pheb/ bgres pa rnams spyan chab kyang gnang / bka' phun tshogs grags pa sogs sgrub
sde ba'ang mang bar pheb/ shin tu dgyes pa'i legs so gnang mi mang po byung / de nas bya sar zhag gcig bsdad nas chos sder sleb/ ser sbreng chibs bsu sogs mi 'gab zhus te
re zhig par stir ja sogs gnang / 'du khang du spyi tshogs nas sgrol dkar la brten pa'i brtan bzhugs ston mo gos ber sogs 'bul ba zab rgyas dang / shing mang dpon slob dam
chos kun bzang grwa pa gnyis bcas legs so rgyas pa/ spyi so nas dge slong nam mkha' rgyal mtshan la drin gzor ston mo'i thog gos chen gyi snam sbyar gcig phul song / da
cha thog mar rme ru ba'i lag nas dgon pa blangs/ 'di lo srog dang bdos pas dgon pa nyen dang bral bar byas pas/ bstan par bya ba'ang de tsam yin/ dgongs khrol zhus par
re zhig 'khur len

dgos tshul byung kyang / zla bo gnyis nas da cha de tsam rang dga' bas dgongs pa zhu dgos tshul ltar gzhung sar zhu yig phul bas/ sde pa lum pa nas kyis kyang re zhig 'khur
len dgos tshul phyag bris nan chags gnang byung kyang / yang bskyar 'u thug gi zhu yig phul bas dgongs pa khrol/ grwa dmangs rnams la'ang de ka'i rgyu mtshan phul bas thugs
gzur gnas rnams ni shin tu gnang 'dug /tshogs su'ang spyi dang khyad par tshar chen yab sras kyi bstan pa la thugs khur che bzhes dgos pa'i tshogs gtam rgyas par phul/
blo'ang shin tu 'khol bar byung / blo gsal yang slebs pas rdo rje 'chang mkhyen rab byams pa ngag dbang lhun grub kyi sku drin bsab phyir zla ba byung ngo cog gi gnam gang
la mang ja chad med dang / brgya mchod kyi thebs nas spungs 'phyar ma lcags 'bo chen mo'i brgya dang brgyad/ bla ma lha khang du bla mchod kyi thebs bcas sbyar/ rim gro
ja thug brgyad tsam zhus/ spyi so nas drin gzor ston pa/ 'jam dbyangs/ rdor sems bcas kyi gser sku che legs gsum/ rgya sbugs che legs skyon med/ karma gan dril skyon med
cha 'grigs shub bcas/ khrab rmog cha tshang / bye ltang / snam ras sogs byung / mang ja'i thog ltang rtse ma gtogs cha tshang tshogs gsham du phul/ de'i steng du dril
ras gtos che ba/ bsngo rten gyi gri/ ga'u/ dkar yol/ sku 'dra sogs mang ba 'gyed du phul/ de nas thon gdong grwa dmangs thams cad thugs 'phreng ba'i spyan chab g.yo ba dang
bcas skyel bar pheb/ dbon rin po che bla g.yel mthil na byis pa chung ngu

ltar bshum gyin skyel bar pheb byung / nged rang kyang 'dzin bdag bgyis pa'i dgon pa thams cad kyi nang nas 'di rang la yid 'gro ba yod pas 'ong gdong sems shin tu 'phreng
bar byung / gnyer pa sogs chibs skyel ba yang mang bar yod/ bkra shis zam pa'i thad du pheb pa'i gra pa rnams kyi kha btags kyi g.yab mo gnang bar rta kha bsgyur thengs gsum
byas/ tshur lam bkra shis mthong smon du dkar spro zhabs tog rgyas par 'dug /dbon drung sogs de nas phyir pheb/ bkra shis mthong smon gyi chos mdzad dpon g.yog de nub
sger par pheb/ zhal ngo rnams la 'chi med dpal ster gyi tshe dbang phul/ de nas rim gyis rang gnas su 'byor/ 'di lo dus stabs nas sems ma bde ba ma gtogs kha ton 'phel ba
byung / ston zur khang sde pa rdo rje rnam rgyal la mkha' spyod ma'i byin rlabs sngon du 'gro ba'i nyams khrid zhal shes gsum gyis brgyan pa/ chos nyid dngos ston gyi byin
rlabs/ rtsa dbu ma che ba'i khrid bcas phul/ de nas sde pa kun dga' dpal 'byor la'ang byin rlabs shar khrid rgyas par phul/ 'di lo ston mjug nged rang rogs bcas gros
byas pas tshogs gsog sgrib sbyong bcas ra ba smad pa/ gzhi ba/ gsang sngags gling pa/ rab brtan gyi btsun ma/ rmor pa bcas khyon nyis brgyar nye bar dgongs rdzogs byas pa'i
sang nyin 'khyongs/ pheb gdong mang ja bzhes thug gnyis bcas dang / dngos gzhi'i nyin tshar dus gnyis sku yon zab rgyas bcas zhus pa 'di nas lo bstar ma chad par zhus/
lo sngon ma ra ba smad/ chos

'khor gnas/ grwa phyi tshogs/ byams gling sgrub sde rnams su'ang sa bstan gyi rim gror mang ja gnyis re/ bsngo rten bcas zhus/ 'di lo snga rting tshor rtsa tshig dge lugs ma
gtogs grub mtha' gzhan thams cad la mang 'gyed lta ci/ zhabs tog gi rigs che phra gang yang byed pa med pa dang / rnying ma ming bsgrags sa med pa sogs yid shin tu pham
par byung / nged rang khri mon nas gegs med du thon pas sa lugs gzhan ma la'ang cung zhig phan par byung ste/ sdig can tsho'i lag tu tshud phyin thar pa bla ma bdag tsam
du zad do/ /smras pa/ yongs gdug pa 'dab chags shwa na'i lo/ /kho dga' rab dbang phyug stobs rgyas pas/ /rten khyad 'phags rnams la bzang btson bcol/ /skyabs gu ru'i tshogs
la g.yul las byas/ /mi che che thams cad til bzhin 'tshir/ /dgon mang po ming gi lhag mar btang / /khong dud 'gro'ang yid 'byung mchi ma dku/ /sems med kyi bems po rnams
kyang 'gul/ /kho log smon gyi las shugs btsan pa dang / /bstan spyi sger gyi byur chag langs pa'i stabs/ /lar bde ba'i gnas skabs ma mchis kyang / /rang skal gyi bsod
nams mi dman pa/ /dgra 'chi bdag kha nas de'u thar/ /lar de 'dra'i gnas skabs bsam tsa na/ /sdang dgra bo yang mig nas mchi ma 'chor/ /skyabs dkon mchog gsum gyi bka' drin
las/ /dus da lta skyid pa'i nyi ma shar/ /pha gcig chog rgyal po tshar pa rje/ /khyed bsam zhing snying nas gsol 'debs kyi/ /dus byang chub snying po ma thob bar/ /thugs
brtse ba'i lcags kyus gzung du gsol/ /de dag gi snga phyi thams cad du gzhung gi che gnyan

thams cad nged rang la dad mos gnang ba'i stabs kyis sa dgon thams cad la phan gang thogs byed khul byas/ chos 'khor gnas rab 'byams pa yar 'phel sogs mi bcu gcig la bde mchog
gi dbang dang / nA ro mkha' spyod ma'i byin rlabs dang khrid/ gzhan yang 'dod chos mang du phul/ phran sgo dga' ldan gling gzhis kar sde pa zur khang pa'i bka' 'gyur
la tshoms chen du gzhi ba'i grwa pa bzhi bcu skor dang lhan du kun rig la brten pa'i rab gnas nyin gang ma rgyas pa/ zhi ba'i sbyin bsreg dang bcas pa byas/ gzhi pa grwa
tshang nas 'du khang du 'bod pa mdzad/ sgrol ma maNDal bzhi dang 'brel ba'i brtan bzhugs rgyas par byung zhing / spyi sger thams cad nas zab zab dpe med gnang / sde pa zur
khang nas kyang rab ston 'bul ba rgya nag gi dgang blug sogs dpag med stsal/ rdo rje shugs ldan rtsal la phrin bcol dang dmod nas phul bas dgyes bzhin du srung mar zhal
gyis bzhes/ kha reg nas theg mchog gling dbon slob sku mched pheb/ padma dbang drag lags kyis gnas bcu'i rtogs brjod kyi sku thang grwa mtshungs bcu gcig kha gsar ri mo
dang gong gsham sogs spus legs dang / chos rje gcung gis yab kyi byang chog rten sogs dpang sa mtho ba gnang / sa phag lo gsar pa rang lo re drug pa'i nang du rin chen spungs
pa'i dpon slob/ 'jam dbyangs byang pa/ bslab btus/ chos 'byung brgya rtsa sogs lung dkon pa mang po dang rjes gnang rigs kyang mang bar phul/ gsang phur mang ja sngar
rgyun ltar lo sngon ma'i nang du shing mang nas

chos ldan can gnyis gnang ba'i gzims chung gsar rgyag sogs la rab gnas dang bcas cis kyang 'ong dgos tshul byung kyang stabs ma 'grigs pas 'gro ma thub pa nas/ 'di lo bka'
bcu kun dga' sangs rgyas dang / bstan 'dzin yar 'phel gnyis ched gtad du gtang byung bas tshag gur la tshe dbang zhig la phyin pa/ lha sa nas sde pa bka' blon lum pa nas
kyis rib tsam 'ong dgos tshul gnang ba ltar phyin/ zhag gsum bsdad/ sde pa bka' blon/ sde pa khrus phu nas yab/ sde pa byings nas sogs la tshe dbang 'chi med dpal ster/ rta
mgrin gyi byin rlabs sogs phul/ mar lam snon gzhis kar yang tshe rta'i dbang sogs grub/ 'khor 'phral lho brag la 'gro ba'i grabs bgyis nas nyi shu gsum la bteg /'di lo
dus stabs dang bcas blo gsal 'di gar khag che ba'i sdod dgos byung stabs nged rang gi rogs blo ldan/ chos ldan rnams 'chos pa/ skya bo gnyis bcas dang / lho brag gnyis bcas
su lum gru grangs pa'i de nub ra ba smad bla brang du zhabs tog rgyas par byung zhing / rim gyis dol brgyud zhag lnga thog tu slebs/ dpon slob dam chos kun bzang grwa
pa gsum bcas rong pa bar chibs bsur 'byor/ gling chen gzhis kar thab bsu rgyas par bcas 'dug /der gung tshigs grub/ de nas dgon par phyin/ ser sbreng bcas bla brang du 'byor/
snga sor khur len gyi skabs gzims chung zhig med na sde pa gdan 'dren sogs med thabs mi 'dug pas cis kyang bzo dgos bla brang nas shing sogs kyi thebs sprad pa yin
kyang dpon slob bsam yas pa'i skabs gnang ma

thub pas dam chos kun bzang gi skabs legs par grub pa bkod pa shin tu legs pa'i sdod nyams spro bar 'dug /de'i sang nyin thon dbang yin 'dug pas snga sor phul ba'i phyar dar
gnyis la thug lcags rtse gsum shin tu legs pa me ri bkrol bcas che nges gnyis gsar bzos byas pa bskyon song bas bag dro ba shin tu legs pa byung ngo / /thon dbang gi 'tshams
sogs grwa 'grigs par byung bas dbang kyang nged rang gis byas shing / khrom shin tu che zhing nam mkha' 'jam pa/ lha mi thams cad spro sag ge bar gyur/ bka' bcu kun
dga' bsam 'grub kyis thams cad mkhyen pa klu sgrub rgya mtsho'i gsung ngag slob bshad kyi khrid yig tshang bar bris pa dngos gtsang bar byung / de nas bka' bcu kun dga'
shes rab kyis dkar steng du bos/ zhag gnyis bsdad/ sgo mtha'i khrom shin tu che bar grub rgyal lugs kyi tshe dbang rgyas par byas/ lho brag pa dad zhen che ba'i stabs gang
phyin sar char pa shin tu che ba babs pas char dkon pa'i stabs dad pa lhag par 'phel/ mar lam bka' bcu sbyin pa dbang pos sa bzang du bos/ zhag gnyis bsdad/ der yang rjen
lha gral ba'i khrom shin tu che bar grub rgyal tshe dbang byas/ 'dir yang char chen po babs/ 'bul ba'ang shin tu tshan che bar byung / shing mang rang du'ang khrom dbang
rgyas par byas/ rgyun du stod smad bar gsum thams cad nas nyin bstar 'phrad mi bar ma chad par rang la gang yod kyi thog nas sprug sprug gsig gsig byung bas rnyed pa'ang
shin tu che bar byung / shing mang spyi so nas kyang khro che ba bcas 'bul ba bsam

gyis mi khyab pa dang / grwa pa rnams kyis kyang mar gtso bor gyur pa'i 'bul ba bsam gyis mi khyab par phul/ sbyong gar gyi stabs nas btsun ma rnams bskul ma thub pas g.yag
khal grwa bsgrigs par 'bul mi mang du byung zhing 'ga' re nyos pa bcas mdzo g.yag bcu bzhi tsam dang / bong khal brgyad dgu bcas par mar rkyang khal brgya skor byung zhing
/ gzhan yang ras tshos sogs bsam gyis mi khyab pa bcas 'ong / tshur lam gnam rdo sogs su'ang 'brog pa rnams kyis sha mar dpag med 'bul mi 'dug /gri gur zhag gsum bsdad
dgos byung zhing / sde pa mdo mkhar nas dang / lha khang dang sde pa gri mdzod nas bcas kyis sku 'dra gsar bzhengs la gzungs gzhug rab gnas/ tshe rta sogs so so'i dgongs
bzhed dang mthun par phul/ ri bo bde chen pa'i brgyad grwa pa rnams la'ang sgrol ma dang sme brtsegs kyi rjes gnang sogs byas/ rdzong dpon so so dang gri mdzod nas bcas
kyis mar gtso bor gyur pa'i 'bul ba gtos che ba dang / gri gu ba rnams kyis kyang sha mar sogs dpag med byung / de nas dkar mo gling du zhag gnyis bsdad dgos byung ba'i chibs
dpon tshor tshe rta sogs kyi dbang bskur nas rim gyis rang gnas su 'byor/ 'phreng po dga' ldan gling du gling smad zhabs drung kun dga' 'byung gnas gshegs par 'ong dgos
tshul bzhin phyin/ gzhi pa'i dpon slob grwa bgres dang bcas pa dang lhan du kun rig gi sgo nas dbang bskur lam ston zhus/ sger du kye rdor gyi sgo nas bdun tshigs kyi
cho ga dang / zhi ba las thams cad pa'i sbyin sreg gi sgo nas bsreg blugs

rgyas par phul/ tshogs dbur phyin nas byang chog rgyas par phul/ na bza' cha tshang sogs nyer spyad thams cad rang gnas su 'byor/ yang 'brog mig pa'i sde pa dpon g.yog la nA
ro mkha' spyod ma'i khrid sogs byas/ lo bstar gyi ser tshogs sngar rgyun ltar rgyas par zhus/ de nas lcags byi rang lo re bdun pa'i zla ba brgyad par ra ba smad nas rab
'byams pa ngag dbang tshe brtan/ rab 'byams pa kun gsal rnam rgyal/ bka' dpal ldan phrin las/ lcags zam pa blo gsal phrin las dang kun gsal/ sde pa zur khang pa'i chos mdzad
ma gnyis sogs la nA ro mkha' spyod ma'i byin rlabs khrid bcas rgyas par byas/ zla ba gsum par bka' bcu byams pa bstan 'dzin dang / bka' bcu kun dga' rab brtan gnyis
'byor pas de gong nas sems la bsams kyang bar skabs su dus kyi stabs ma grub par 'di lo bka' bcu kun dga' rab brtan gyis phyag bris gnang ba'i rje btsun gong ma lnga/ tshar
chen rdo rje 'chang / drin can bco brgyad pa chen po rnams kyi gtsor byas pa'i thang sku bdun la gsung ngag nye brgyud/ nA ro mkha' spyod/ gur zhal thams cad kyi brgyud
pa tshang ba/ gser chos kyi yi dam thams cad dang / gur/ bram gzugs/ rdo rje rab brtan ma/ beg tse/ rnam sras sogs lha mgron la tshang ba'i gzabs bris gnang / bka' bcu
byams pa bstan 'dzin gyis brgyad stong pa brgya rtsa dang / 'bum sogs sgrogs pa gnang / sde pa khrus phu nas kyis bka' 'gyur dang / gnas bcu'i zhal thang gi rab gnas la 'ong
dgos tshul pheb pa ltar phyin/ yar lam lcags zam du

phyin nas khro phur zhag gsum bsdad/ nged blo gsal/ chos grags/ chos mdzad bcas kyis kye rdor la brten pa'i rab gnas nyin gang ma rgyas par byas/ sde pa yab sras steng zhal
thams cad la tshe dbang brgya tshar/ skyed tshal 'og gi dpon slob bcas la gur lha brgyad kyi rjes gnang byas/ mar lam lcags zam la 'ong / zhag gcig bsdad nas ko gzhung bcas
rang gnas su 'byor/ 'phrod bsten la sga 'dra chu tshan la phyin/ tshur lam chos 'khor gnas dpon slob bstan 'dzin dpal bzang dang / rab 'byams pa kun dga' smon lam bcas
dpal sgang du pheb nas/ sang nyin dgon par cis kyang 'ong dgos gnang ba ltar khas len zhus/ sang nyin phyin/ grwa slob thams cad rgya sgo 'gag tu bsu bar pheb/ shar mar
bla brang du phyin/ gsol 'dren zhabs tog phun sum tshogs par 'dug /rab 'byams pa yar 'phel sogs slob bu rnams kyis bsnyen bkur dpag med bsgrigs pa gnang / grwa pa'ang phal
cher gyis mjal dar ja stir bsnams nas pheb/ lce zhol ba'ang 'phrad mi mang bar byung / phyi dro chos grar tshogs gur gyi thog phub pa'i skya ser shin tu mang bar grub
rgyal lugs kyi tshe dbang byas/ sang zhogs tshogs su mang ja bsngo rten sne gzhag zhus nas ra ba smad pa'i grwa tshang gsang phur dbyar chos la pheb gshis shar mar gru don
'ong pas dgon par chos rje blo bzang don grub kyang pheb 'dug /chos rje lags la gser btul dang dngul btul tshan shin tu che bar 'dug pas tshogs gsog gnang bzhed la gang
'gab bka' 'dri gnang 'dug pa/ de ltar na gnas chen rnams dang khyad par zhabs tog

cher med pa rnams la gnang rgyu byung na gzhan las phan yon che bar 'ong / thugs khyad med phyin bkra shis chos sde'i bla ma lha khang gi lam 'bras brgyud pa rnams la snga
sor mi sha mdog ma gtogs med pas cis kyang gnang dgos rgyu zhus ltar bka' bcu kun dga' rab brtan gyis sku zlar pheb pa'i zhal gser thams cad la phun sum tshogs pa dang /
khyad par lam 'bras brgyud pa gsar bzhengs lta bur byung 'dug pas bsam pa tshim par byung / de nas yar pheb pa'i bka' bcu lags kyis phyag bris btsugs/ rgyal dwags po grwa
tshang gi dpon slob ngag dbang don grub dpon slob gsum pheb cing / bkra shis chos sde nas dbon rin po che'ang 'di khar bzhugs bzhin bcas par sgrub thabs rgya mtsho lung
bcas/ sgrol ma dkar sngon sogs dang / gur lha brgyad/ zhal bsnyen dus/ phyag bzhi pa lha mang / phyag drug pa shangs lugs gtsang ma/ dmag zor ma thun mong ma yin pa/ dur
khrod bdag po'i rjes gnang dang / lung gi rigs shin tu mang ba 'di lo rgyal dbyar chos la byed rgyu yin pheb par bstan rgyun la bsams nas rgyas par phul/ mar lam dbon drung
dang lhan du pheb/ de nas dpon slob sangs rgyas rgyal mtshan pheb par sngar ma gsan pa'i kha skong pu sti/ dud sol pusti/ gyi ljang pusti/ beg pod/ rjes gnang kyang gur
lha brgyad dang lha bcu gnyis/ lcam dral lha gsum thun mong ma yin pa/ zangs gri skor gsum/ pu tra'i zur bka' sogs bstan don la bsam pa'i sba bsri med par phul zhing /
mjug tu gling stod

zhabs drung rin po che'ang pheb par phal cher la 'ong ba yod/ nged rang gi thob yig pusti'i lung sogs kyang phul/ khong dpon slob gnyis nas 'chad nyan kyang gnang thub pa yong
gshis sems spro bar byung / zla ba lnga pa nas mgo brtsams dpung 'jug gi mgo tshugs/ mi rnams g.yeng ba che ba'i ngang du gyur/ thog mar sbyong gar pa rnams kyis dmag
do dam par bskul ba'i zir long che bar byung kyang 'di lo byas pa don ldan gyi skyabs mgon rgyal dbang mchog chen po chibs kha bsgyur ba'i sgo dod pas mi rnams khag spyod
la ji mi snyam par gyur/ de nas rim gyis je gsal je gsal du gyur/ kong po sde pa sga chags pa gshegs pa'i bsngo byang rten dngul srang nyi shu rtsa drug /hu ja 'khor drug
/mar ltang shin tu che ba/ gos rgyan bzhi'i sku stod sogs stobs che ba 'byor bar byang chog bsngo smon sogs rgyas par zhus/ de nas zla ba brgyad pa'i mjug nas kong dmag
gi byar dwags lhum rtse sogs rim gyis blangs/ byang 'dam du sbyong gar pa sbrang ma me 'od la ma chags pa ltar rgyang ring du bros/ dgu pa'i nang du rgya nag gi dmag dpon
gtsang jun dang / tA lo ye sogs mal gro brgyud lha sa'i lcags grong du 'byor zhing / rtse'i gzims chung phyag mdzod thams cad du rgya yig gis mnan/ mi srun pa'i gtso bo
bdun pha rol gyi gzigs mor btang / zla ba de ka'i tshes bco lnga la srid zhi'i gtsug rgyan lhar bcas 'gro ba yongs kyi skyabs mgon rgyal dbang phyag na pad dkar 'dzin pa
skal bzang rgya mtsho'i sde chen po gru 'dzin pho brang chen po'i seng ge'i khri la zhabs sen padmo rnam par bkod pa'i rten 'brel zhal dkar thog ma gzhol/ mngar 'og gnang
ba'i grwa bsgrig la blo gsal gyis phyin pa'i rten 'brel gyi sgo 'phar dang po 'grigs/ bod khams skyid pa'i nyi ma shar ba'i

skabs so/ /smras pa/ kha ba ri ba'i bsod nams phung po'i rdul/ /gcig tu spungs pa'i legs byas skya rengs kyis/ /skal bzang dpyid kyi nor 'dzin kun khyab pa/ /rgya mtsho'i mthar
thug 'gro rnams rtse dgar rol/ /a ho 'di 'dra'i dga' ba thob pa 'di/ /yang na mes pos ched du byas pa'am/ /'on te sgyu ma rmi lam lta zhig snyam/ /tha mal blo 'di 'khyog
la 'phyang mo nyug /de lta na yang gru 'dzin bdag po yis/ /rang zhing bskyang phyir sna tshogs sgyu thabs kyis/ /ma rungs skrod pa'i mdzad bzang 'phrul mo cher/ /tshangs
pa'i 'jig rten man chad gzigs mor g.yeng / /de nas zla ba bcu par zhal mjal phyag dbang la phyin/ thog mar mchod dpon 'jam dbyangs lha dbang sku mched rang slob tu song
gshis blo gsal sku zhabs la btang bas sang nyin mjal kha zhu ba'i rogs ram gnang dgos pa'i zhu sam 'bul bar btang bas shin tu dgyes pas thog mar mchod dpon shag rang
du shog gnang ltar phyin/ sku mched gnyis char nas mjal dar gtong ba gnang / gdan bzos dpag med dang / mjal kha shin tu 'gol ba zhig byed dgos gnang bar gong chos pa'i zhabs
brtan dang 'grigs/ rnam thar rgya chen gyi phyag dpe gser pod 'gongs che ba sogs phyag mjal gya nom pa dang bcas mjal bas shin tu dgyes pa'i zhal 'dzum lhag par stsal/
mchod dpon sku mched nas da dung thengs cig mjal na 'ong pheb ltar/ slar 'di khar 'ong dgos rgyu mtshan phul/ de nub pu trag dpon slob sde pa drung yig nas se rar shog
gnang ltar phyin/ dgongs ja buu ram sogs rgyas pa dang / sang nyin

rig byed ma'i rjes gnang byas/ gung tshigs thon nas mar 'ong / gser dmar gyi dril bu rtse gdong gi phyag dril yin zhes gnang / lha sar bkra shis bde legs su sde pa khrus bu
nas sku zhud kyis ltem par glud rdzong zhus pas phan ngo shin tu che ba byung zhing / sde pa bka' blon dang lhan du tshe dbang 'chi med dpal ster brgya tshar phul/ slar
rgyal sras rin po che'ang pheb pas tshe dbang 'chi med rdo rje'i srog shing rgyal sras rin po che dpon slob/ sde pa bka' blon/ khrus phu nas yab sras sogs lhan du phul/ rgyal
sras rin po ches snam sbyar legs pa zhig phyag bdar nas bskon pa gnang / kha btags sogs dpe med gnang / snga sor zla ba dgu pa'i mjug char can kyi sku rim ser tshogs
skabs bstan 'dzin dbang gi bka' shog dang / dga' ldan khri rin po che'i thugs dam bcas rgyal por bstan skyong gi bla ma sngags rams pa stobs ldan la zhal gyi chos skor sogs
mang ba dgos zer 'byor par zhag bcu'i bar du gsang 'dus 'jam rdor gyi dbang / zhal gyis rjes gnang rigs bdun tsam dang / gzhan yang rjes gnang gi rigs mang ba/ zhal pod
kyi lung bcas byed dgos byung zhing / 'di skabs kyang ched gnyer gyi dpal 'dzin pod chung gi lung / klu dbang rgyal po dang / sme brtsegs lugs gnyis/ khro mo sme brtsegs
sogs kyi rjes gnang dang / no mo khang phyag mdzod sde par rnam sras mdung dmar phyag mtshan bzhi pa'i rjes gnang dge slong 'jam dbyangs lags dang sngags rams pa stobs
ldan sogs dang mnyam du byas/ dngul phon che ba/

gos yug sogs rnyed pa bla med byung / slar yang gong zhabs rin po che'i zhal mjal phyag dbang la phyin par sems dpa' chen po dang / nged dpon slob gnyis ma gtogs gzhan su yang
med/ sku mdun de gar 'jog pa gnang / sems dpa' chen po ni smyon pa ltar bzhengs nas thogs song / nged rang la bka' 'dri'ang lhod par pheb pas skal pa bzang pa'i yang
rtser son/ mar lam mchod dpon shag tu gung tshigs rgyas pa/ kha btags/ chab rog /bla gos/ gos chen gyi pang khebs sogs bla med stsal/ lha ldan du zhag nyi shu 'gor nas rang
gnas su 'byor/ snga sor sprel lo rgyal po'i skabs lha ldan du yun ring 'gor dus/ ngor e wa~M chos ldan gyi khri thog pa mkhan chen dpal gling pa pheb par dmar po skor
gsum gyi rjes gnang thun mong ma yin pa/ zhal sgrub dus las sbyor gyi mgon po/ dkar po tshe 'phel thun mong ma yin pa/ nyi ma sbas pa'i lugs kyi sgrol ma nyer gcig gi rjes
gnang / gser chos dzaM dmar srog sgrub kyi rjes gnang / yi ge gsar rnying gi lung sogs bstan rgyun la phan pa'i 'gro gang che byas/ ngor chen rdo rje 'chang chen po'i khri
thog pa yin pas ngor bstod sde snod ma'i ljags lung thugs thog nas zhus/ gser srang gang sogs gnang skyes dpag med stsal/ yar 'brog zhabs drung rin po cher mkha' spyod
ma'i byin rlabs zhal gso phul/ gangs can mkhan zur ngag dbang rab brtan/ sngags rams pa stobs ldan dang lhan du thams cad 'tshems med yod/ yang de nas mi

'gyang bar e ti ni sbo shog thu'i phyag bris bcas 'ong dgos tshul gnang ba ltar blo gsal bcas phyin/ blo ldan mal grol song / de nub mgar tshad du bsdad/ gzhis ka nas gsol
ja dgong ja/ bu ram bcas gnang / mar lam 'ong dgos tshul 'dug /de nas smon grod du shar mar phyin/ zhag bco lnga bskor bsdad/ grub rgyal tshe dbang / gzungs grwa lnga'i dbang
zur bka'/ gzungs grwa lnga/ phyag rdor u tsArya/ rta mgrin dbyug tog can/ sgrol ma dkar sngon/ mgon po phyag drug pa sogs rjes gnang mang bar byas/ lo tsA ba rje drung
gi lo tsA ba mdzad pas shin tu mgu bar byung song zhing / srid 'ong ba'i bsrung ba'ang gang zab bzos/ blo bzang dpal 'bar gtor ma bzo bar mgo mjug thams cad la yod/ de
dus zur khang sde pa dbang ldan rdo rje sku zhud kyis shin tu ltem par tshe dbang brgya rtsa sogs byed par 'phral 'phral 'ongs pas sku khams seng dwangs la song / gdan sa
gong nas gong ma rin po che mjal khar pheb pa g.yu thog tu bzhugs stan 'jags 'dug pa/ ma gzhi ra ba smad du mjal dgos kyang / da lam phyag dbang dang slar zhabs brtan sogs
snyan gsan 'bul ba bcas phyin par/ mjal mi mang bas mgron gnyer gyi kha la ma nyan par blo gsal gyis lan yang med par slog song / sang nyin de mjal khar yang mi 'gro
zer 'dug nyer lnga'i nyin chibs kha bsgyur song bas 'di res mjal ma thub/ rtse nas drung yig rab 'byams pa ngag dbang 'jam dpal pheb par jo lugs kyi sgrol ma nyer gcig gi
rjes gnang byas/ blo bzang lung rigs dang ngag dbang 'jigs med sogs grwa tshang gi grwa pa bcu skor dang phyed phan la sde pa rta mgrin kyang yod/ blo bzang dngos grub dang
/ bstan dar/ chos mdzad don grub kyang yod cing / nyin bstar gyi grwa pa gnyis re gsum re sogs so so'i thugs bzhed

dang mthun pa'i rjes gnang rigs dang lung yang mang bar phul/ gangs can mkhan zur la rnal 'byor ma'i be'u bum nas lung mang ba dang rjes gnang kha shas sogs song / 'ong gdong
sha zab par zhus shing / dngul lnga bcu pa/ gos yug /gser srang do sogs phul/ lo tsA ba des longs nas gtam bshad mang du btang/ sbo shog thu steng zhal la rgyun du zhal
'don mdzad rgyu nged rang gi ming sgra yod pa dgos gsung pa ltar phul/ dad mos che bar mdzad/ gru khar thug /sog po zhig btang / snga ma log 'ong dus no mo khang sde pa
dpon g.yog gru khar thug pheb/ kha btags 'dom do yod pa zhig nged rang gi mdun rgyab tu skor/ slar mjal ba'i rten 'brel yin gsung / spyan chab mang po mdzad 'dug /de nas
mar lam snon du 'ong / zhal ngo tshor tshe rta brgya rtsa byab khrus sogs phul nas rang gnas su slebs/ sde pa rta ra mdo nas sku mched pheb par rnal 'byor ma'i khrid skyor
byas/ bsam yas rab byung pa kun dga' tshul khrims dang kun dga' shes rab gnyis byung bar ra ba smad dpon slob kyis las slob dang gsang ston sbrags/ bye rdzing tshogs pa
dge slong ngag dbang tshul khrims/ bka' bcu kun dga' bstan 'phel gyis kha skong dang grogs ldan byas te bsnyen rdzogs byas/ lcags glang zla ba dang po rang lo re brgyad
pa'i steng gdan sa chen po nas sngags 'chang ngag dbang kun dga' bsod nams rin chen gang gi mjal phyag grub nas bsam yas brgyud lho kha phyogs su chibs kha bsgyur ba ra
ba smad du tshes drug la pheb pa'i sgo dod/ de nyin lcags zam

du'ang sprul sku rin po che skyabs sdom bzhes pa dang / mgon po bdun tshogs sngags thang grwa tshar bzhengs pa'i rab gnas sbrags pa/ zhal dkar khri 'bul bcas da lam dus tshes
phul thebs med gshis ma 'ongs pa'i bka' thebs mi 'dug gnang bar brten/ nged rang blo ldan bcas pas tshes bzhi la lcags zam du thon/ blo gsal dang grwa pa rnams yo byad
dang bcas tshes lnga la thon nas zhabs brtan gyi snyan gsan sogs 'bul ba'i grwa sgrigs bcas 'gro bar byas/ lcags zam du tshes lnga'i nyin tshe dbang / gur mgon lha brgyad
kyi rjes gnang sogs phul/ tshes drug gi nam phyed nas grwa pa rnams kyis lha bsang mdzad/ nged rang gis kyang snga nyin nas grabs shoms grub stabs kha ton sogs grub 'phral
tshoms chen du kye rdo rje'i bdag bskyed sngon du 'gro ba'i sgo nas rab gnas rgyas pa dngos gzhi thams cad nam langs gong du grub par byas/ gzims chung du sprul sku rin
po cher skyabs sdom phul/ de nas grwa pa rnams kyis rol mo'i bsu ba dang bcas tshoms chen du pheb pa rten 'brel khyad nas thog mar nged rang nas sku gsung thugs rten/
na bza' cha tshang sogs zhal dkar phul/ de nas sde pa bka' blon/ gnyan mkhar shar sogs kyis legs 'bul dpangs mtho ba dngos gtsang bar 'dug /de nas ston mo bzang ba 'dug thog
phyag mdzod la sbyin bdag bsko ba nas mjug chog gi bar du bgyis/ de nas nyin gung yol mtshams grub pas nged rang 'gro dgos stabs dgongs pa zhus par/ da lam zhag lnga
drug nyin bstar rten 'brel khyad nas sdod dgos 'dug rung / don gzhan dang ma 'dra gshis

de ga gnang dgos yod pas sang zhog 'di kha nas nam skyag chog gnang gsungs 'dug kyang sems khol ba'i de nub rang nas thon par 'ong / zhabs tog bsnyen bkur ni tshad las 'das
par 'dug /phyag mdzod grwa dmangs bcas nas mchod rten rtsa bar skyel bar pheb/ de nub gong dkar du nyi nub la slebs/ gong dkar du drung yig rgya mtsho'i nang du bsdad/ mkhyen
rab lags dang dkon gnyer ba'i grwa pa 'ga' zhig /gnas chung ba'i sku mag sogs pheb mi mang bar byung / sang zhog nam phyed yol kha ton grub 'phral thon song / rgyal
grub gling thub nam gyis 'khyol/ de nas mgyogs par 'ongs pas ra ba smad du nyi ma kha 'bol la 'byor/ tshes drug gi nyin blo gsal kyang pheb bsur phyin pa'i mgron gnyer la
tshes bdun la grwa tshang gi zhabs brtan yin gshis brgyad la phul chog pa snyan gsan phul 'dug don ltar/ de nyin grwa tshang gi zhabs brtan gyi dung brda gtong ba dang
sleb pa dus mnyam du byung / mjal phyag kyang shar mar tshogs rang du zhus par gong ma rin po che khri thog nas bzhengs pa'i dgyes tshor che bar zhal 'dzum bcas gnang / dpon
slob nas tshe dpag med rong ston brgyud par sbyar chog pa'i chog khrigs nged rang nas bgyis pa de 'dzugs pa gnang ba gsung chog kyang shin tu 'grigs par/ sku gsung thugs
rten bdag gis bshad pa bgyis nas dpon slob kyis rim gyis bteg nas phyag tu 'bul ba gnang / zhal bzhes nged kyis zhus par/ tshogs pas maNDal 'bul ba sogs dang / spyi sger
thams cad nas 'bul dpangs shin tu mtho bar 'dug /de'i sang nyin yang snga ma ji lta

ba bzhin gsung chog grwa tshang nas mang ja gnyis thog nas gnang bar/ nged rang nas sku rten bdag nyin chen po bzang po dpal gyi zhal gzigs gyi sgrol ma'i sku mtho gang ba/
gsung rten bdag nyid chen po'i phyag dpe rgya nag ma padma rA ga dang ma rgad sogs kyi phra ldan/ ba so'i glegs shing 'gongs che ba/ thugs rten gdung rten lcags rtse ma/
mdzod btags 'dom 'khor ma bcas phyag tu phul/ mdzod btags/ bsod btags/ rtags brgyad bcas legs pa nyi shu rtsa dgu'i phon gyis mgo byas pa'i bcu gsum tshan/ rdo rje gsang
lam dmar po legs pas mgo byas pa/ sangs rgyas so lnga'i sku thang grwa tshar spus legs bco lngas mgo byas pa/ sbugs chol rnyid ma shub bcas kyi mgo byas pa/ 'di thams cad
la dril gtan nas med/ mjug tu nya lcibs kyi me tog chas mgo byas pa sogs gang yod thog nas dngos gtsang bar phul/ rmor pa'i spyi so grwa pa so so'i 'bul ba 'ong nad khyag
yod/ de mjug tu rab brtan gyi btsun ma rnams kyis spyi 'bul dang sger 'bul/ byang kha brgyud kyi sbyin bdag rnams kyang mthud pas bag dro bar byung / steng du sger mjal
la'ang mdzod btags phon che ba dang / yum drung dang phyag mdzod la'ang phyag mjal ja nom pa phul/ yar klungs sogs nas nged kyi lag tu gnam lcags kyi rdo rje yongs grags
de yod pa snyan du 'bul mi byung stabs/ phyag mdzod nas de 'dra yod 'dug pa spus bsgyur dgos nan gyis gnang byung bar thog mar de 'dri'i regs med ces sku rtsed zhus par
nan bskyed gnang byung bar/ de 'dra yod pa snga sor nas 'bul rtsis

yin rung bdag rkyen ma gnang na chud zos dogs byung kyang thugs la gtad na cis kyang 'bul spro zhes mthing khra dang kha btags kyi na bza' bcas bdag chen rin po che rang gi
phyag tu phul bas shin tu dgyes pa'i rtser son/ bdag ni nor bdag po'i phyag tu 'phrod snyam dga' ba thob/ da dung de rigs lag tu 'khor byung na cis kyang dgos zhes bka'
gnang zhing / yum nas kyang nan bcag che bar byung / sku zhabs rin po ches dam rdzas stong rdo brgya rdo gnyis/ sil ma phon che ba phyag mdud bcas dang / dngul sogs tshan
grangs gnang ba ma zhus kyang / de nub phyag mdzod nas rdo rje'i legs so yin gnang ba'i dngul srang sum cu kha btags bcas gnang bar/ de la bltas nas phul ba min pas dam
rdzas byung na gong byung zhu dgos zhus par tha ma'ang phyed bzhes gnang kyang ma zhus/ da lam 'di khar dam rdzas 'dzangs pas tshan che ba med/ slar 'bul gnang bas zhogs
pa dam rdzas brgya rdo sil ma bcas mang bar byung / de nas grwa tshang dpon slob dang nged gsum/ dbu chos/ zhol gyi drung 'khor bcas chibs skyel tshan che ba bcas sgang sib
bar chibs skyel zhus/ nged de nub ra ba smad du bsdad/ sang nyin rang gnas su log /de skabs skyid gshongs su yum drung nas sa skyar rgya can med gshis snga phan rtsol
ba byas kyang ma byung bas/ da lam de kha gzhan dang ma 'dra ba'i thugs 'dris che stabs phyag na yod na dang / de min thugs rtsol dgos tshul gnang byung bar/ nged rang la
khyad par 'phags pa zhig yod pa sku zhabs su phul tshar bas gong chos tshun la 'bul thub pa 'ong zhus nas 'di kha

nas rgya can rtsa ba dang / bla ma mal gyi thugs dam rten 'khor lo bde mchog nag po lugs kyi sku brnyan rdo nag las grub pa sa chen gyi phyag tu byung ba/ phyis dpon ag glen
la gnang ba'i sna dkar rtse'i nang rten du bzhugs/ phyis rdor brag gi phyag tu 'byor par stor dus 'khyar ba nged rang gi lag tu 'byor ba'i khyad can de dang bcas 'bul bar
blo gsal btang / gong dkar chos sder zhu yig bcas phul bas shin tu dgyes/ bka' lan rgyas pa dam rdzas mang ba bcas gnang zhing / da dung de rigs byung na dgos tshul bka'
nan che ba bcas sku zhabs/ yum/ phyag mdzod thams cad nas rgyas par gnang / skyid gshongs su chos ldan bzang po 'das pa'i gong zhabs su ljags bsngo rten dang / 'di gar
kyang bsngo byang gi rten skyel bar 'byor/ bla brang nas kyang dbon rin po ches zhabs brtan 'bul bar mgyogs par thon rgyun yin pas zhal bzhes zhu lugs rgyas bsdus gnyis
tsam dgos gnang ltar lugs mang bar yod pa'i rgyas pa dang / cung zad bsdus tsam bcas phul/ mi 'gyang bar rgod dkar la brgyud grwa pa lnga bcu skor zhabs brtan 'bul bar pheb
par grwa 'grigs par byung 'dug /tshur lam dpon slob thams cad 'di gar pheb/ rje btsun yid bzhin 'khor lo'i gsung chog dang 'brel ba'i brtan bzhugs rgyas par gnang / spyi
so nas rgyal srid sna bdun dngul gyi 'bur ma/ rdzas brgyad tsakli/ rten khebs/ ther ma sbugs sogs dang / dbon rin po che grwa dmangs bcas pas che 'byor chung 'byor 'bul
ba gnang / dbon rin po ches snga sor phul ba'i zhal bzhes sgra dag cing brjod bya gtsang bar 'dug pas dga' bar byung /

zhag gnyis kyi bar bzhugs/ bskang gso rgyas par gnang bas sku rim smar bar byung / dge slong tshul rgyam lags kyang pheb pa phyag rdor thugs dam ma spus gtsang ba ster ba gnang
/ 'di lo bsam yas su mchod 'bul dang gnas gzigs la cis kyang 'ong dgos gnang byung bas de ga byed dgos 'dug zhus kyang / zla ba bzhi par sger pa nas bang phyin gnang
ba'i rgyal sras rin po che'ang pheb stabs chos bka' mang tsam zhu dgos bcas tshes ga tsam la gdan 'dren btang chog gi gsal dgos pheb par/ tshes bcu gsum la gnang na 'ong
zhus pa dus thog de gar pheb byung / blo gsal ni 'gro ma thub/ nged blo ldan gnyis/ dge slong tshul rgyam/ chos ldan bcas dang / sras po rta g.yog bcas tshes bcu gsum la
'di nas bteg /de nub lha rtser bsdad/ de nas tshong 'dus tshogs su zhag gcig /bco lnga'i nyin rtses dong brag gdong gzims spyil du thog mar phyin/ de'i sang nyin sger pa
rje dbon rin po che pheb nas/ rgyal sras rin po che ma phebs bar kha skong pusti/ zhal pod sogs lung mang du phul/ de nas rgyal sras rin po che'ang pheb pa'i thog mar gsang
'dus 'jam rdor gyi dbang ras bris la brten pa/ zhal bsnyen dus/ sgrub dus/ las sbyor/ gsang sgrub kyi rjes gnang thun mong ma yin pa/ sgrub dus thun mong ma yin pa/ las
bzhi so so'i mgon po dang / srung 'khor tshe khrid thun mong ma yin pa/ gsang khrid shin tu smin pa/ gur gyi yang skong pusti'i lung / beg pod kyi lung / rta mgrin yang
gsang gi dbang / ging lnga gza' gdong gi

bka' gtad/ beg tse gtso rkyang gi bka' gtad/ rdzong chung tshe dbang / rta mgrin gsang sgrub kyi byin rlabs sogs mang bar phul/ rtses dong lnga mchod pa gling smad bka' bcu
pa dang / dbu mdzad nam mkha' sogs la rnam 'joms sogs dang / sme brtsegs kyi rjes gnang / gling smad bka' bcu par rnal 'byor ma'i byin rlabs dang / shar khrid/ 'bras gling
dpon slob dang / bka' ngag brtan sogs la rnal 'byor ma'i byin rlabs dang shar khrid/ mar bla ma la'ang yod/ sde pa rgya phrug pa sogs dang / lnga mchod 'bras gling sogs
nas pheb mi shin tu mang bar byung / 'di lo char pa dkon stabs char 'bebs dgos tshul gzhis bzhugs nas gsung ba ltar char rdzas sbas kyang rgyal po'i bkag bya che ba'i rlung
gis gtor ba 'ba' zhig byung bar/ do sngon gyi rtser dar lcog dmar po legs pa dang / gsol mchod/ gser skyems bcas 'bul bcug /de mthun gzims spyil thog nas dge slong lags
kyis gser skyems 'bul ba gnang / nged rang nas kyang dmigs phug gi gtor ma phul bas de nub sa sribs nas nam ma langs bar mtshan yal char pa shin tu che bar babs/ mi thams
cad bde la bkod/ khe gsum rtswa rar dpal li'i sog po rta gso ba 'ga' re na ba chibs dpon dbang grags kyis khrid nas byung bas bka' bsgo tshe dbang byas pas drag nas
dga' bar byed kyin 'dug /bkra shis chos sde nas dge slong kun mkhyen rin chen bya ma rtar byung bas cis kyang 'ong dgos tshul zer bar re zhig khas len mi bde byas kyang /
dpon rin po che rgyal sras

sku zhabs su pheb zhor du pheb pas 'ong dgos tshul dang / dge slong bsod nams rin chen gyis kyang u tshugs bcas na ning pheb gdong nas mkhas btsun gyi snyan gsan phab don ltar
da lam dam tshig thub byung bas ser tshogs kyi dbur cis kyang 'ong dgos/ grwa bsgrigs tshar zer bar zhag gcig 'ong bar khas blangs/ dbang drag sog po can la rta gsar
nas dus bsgrigs/ rgyal sras sku zhabs nas tshogs 'khor rgyas pa'i thog /phag mo'i sku rgyu legs pa/ kha btags che ba/ gser srang gang / dngul srang bdun/ gos chen dmar po
yug /dngul gyi bum pa 'bur ma/ rigs gsum dkyil thang / rtse zhwa legs pa sogs dpag med/ dge slong lags kyis ri bo chos gling nas len mi gnang ba'i gnas bcu'i sku/ thang
bris spus legs zhal khebs tog sogs bzang grub bcu gcig grwa tshar/ me tog bum pa brgyad gzhogs che legs tsha gser ma cha/ thang ka'i bzhugs sgam skyi btums ma sgo lcags lde
bcas cha/ bal zam khra bsgrigs kyi gnam rgyan gling gsum bcas gnang / de nas bkra shis chos sder phyin pa'i yar zhor khra 'brug na gar sog po rnams kyis zho dang ja sogs
zhus/ dngul dar sogs phul byung / de nas bkra shis zam pa thon mtshams su ser sbreng rgyas pa/ mgon khang thog nas dung rgya gling sogs rgyas pa/ dbon rin po che dang
gnyer pa sogs sne gdong gi thad du chibs bsur pheb/ de nyin rgyal sa sgang pa/ ras chung phug pa/ chos lung rab brtan pa/ shel brag pa sogs tshogs pa che bar 'dug /

thog mar sgo spe steng du bzhugs gral dang / de nas ser tshogs kyi tshogs dbur phyin/ bsngo ba rgyas par byas/ tshogs su ja mchod dus gsum rgyal ba ma gyer byung bas dga' spro
thob/ dbon rin po ches chos kyi dri ba brda chad chags pa 'dug cing / sang zhogs bla brang la dkar spro 'bul nod rgyas pa/ de nas 'du khang du bzhugs khri chen mo'i thog
tu bos/ spyi so'i ston mo 'bul ba dpag med byung / de nas u tshugs gnang byung kyang brel g.yeng stabs mchod mjal zhus nas thon 'ong / grwa dmangs shar gyi zhing steng
du skyel bar pheb/ dbon rin po che spyi sa bcas pas rta skyel du pheb/ bkra shis zam pa'i thad ka nas kha btags kyi g.yab mo gnang bar rta kha lan gsum bsgyur/ bkra shis
mthong smon du bos pas ster sbyin dang dkar spro rgyas par gnang / dbon rin po che dpon g.yog de nas phyir pheb/ de nub khe gsum du shog gnang phyin sde pa mchod dpon lags
kyang pheb 'dug /zangs par gling gi sbugs gzims chung shin tu spro bar 'dug pa der bsdad/ zhal ngo rnams dang / rgyal chen gyi sku rten pa bcas la tshe rta rgyas pa brgya
rtsa phul/ sang zhogs steng shod thams cad dang mgon khang bcas par khrus gsol dang me tog gtor/ spyi sger thams cad nas ther ma spus legs sogs gnang skyes dpag med
stsal/ de nub rtses dong du phyin/ rab 'byams pa ngag dbang bstan 'phel lags kyi sku 'khor thams cad la tshe dbang phul/ rab 'byams pa lags kyis ther ma sogs gnang byung
/ de nas sger par phyin/ rje btsun bgres pa rnal 'byor ma'i mtshams lo

gsum la bzhugs pa cung zhig ltem par tshe dbang bka' bsgo phul/ zhal ngo dmangs la gzims chung du 'chi med dpal ster gyi tshe dbang phul/ chos yon bla gos lu hang legs pa/
ja 'khor drug /gser sogs dpag med gnang / de nas tshogs 'dus su zhag tu bsdad/ lum gru gtong ma thub gshis rdor brag gi gru don de nub smad pa'i nang du bsdad/ sang nyin
snga bar 'ongs pas gung tshigs snga phyogs la 'byor/ 'phreng po dga' ldan gling du rgyal chen gyi gtsang khang la rab gnas zhu bar phyin/ gzhi pa grwa tshang du'ang 'bod
pa gnang / brtan bzhugs rgyas par byung / sde pa grwa tshang thams cad nas 'bul nod bsam gyis mi khyab pa byung / bsam yas pa drung 'tsho lags kyis yang bskyar dang / bka'
kun dga' don grub zhen che zhing ngar ba yod pa nas drung 'tsho lags dang mnyam du gsung 'phros byas pas/ da lam lam 'bras slob bshad cig ma byas pas dka' thebs med pas
'ong dgos shing dus kyang zla ba dgu pa rang la/ de min zla ba bcu pa tshun la ma tshugs pas dka' thebs med pa'i yi ge nan cher byung zhing / 'di lo mal gro ba rnams kyis
kyang 'ong dgos tshul byung bas de 'khor nas gsal len mi thong byas/ sbus sde nas sde pa khro phu nas kyis 'ong dgos tshul gnang ltar phyin/ yar lam lcags zam du zhag gcig
byas nas sbus sder yab sras gsum char bzhugs par phyag rdor 'byung 'dul/ gur khro bcu'i rjes gnang / brag rdzong ma'i shar khrid/ tshe rta sogs phul/ zhag gsum bsdad
nas mar

lam kyang lcags zam du tshe rta sogs chos spyod kyi lung dpon slob thams cad la lhan du phul/ de nas mal gror phyin pa'i yar lam snon gzhis kar zhal ngo rnams la tshe rta bya
bas khrus phul/ lha sa nas sde pa bka' blon lum pa nas kyis kyang 'ong dgos gnang ltar bkra shis bde legs su zhag gsum 'gor zhing tshe dbang brgya rtsa phul/ gang cis
bka' gleng gnang sbyar mang bar stsal/ de nas lha gdong brgyud mal gror slebs 'phral nas tshogs pa gdan 'dren gyi gral dbur 'gro nyag cig byas/ grwa pa rnams la mang ja bkras
btags re'i phyag 'gyed phul/ bar skabs su ma phyin pas skya ser thams cad nas gzhis len mi 'thob lta bur byung / rdzam chung bka' bcu pas sbyin bdag byas pa'i chos khri
thang du khrom dbang nyi ma gnyis byas/ zla ba gcig tsam 'gor zhing tshe dbang ma gtogs chos kyi rigs ma dgos pas skyid pa byung / sha mar thud gsum gyi gtsor gyur gyi
tshogs 'khor bcas brtan bzhugs byed mi mang bar byung / tshal pa khang gsar pa'i ma na ba'i ram pa khang gsar nas mar lam du 'ong dgos pa'i mi 'chad ka rang du byung /
tshar dgu nas kyang mar lam 'ong dgos pa dang / lhag tu sde pa bka' blon/ blo mkhar nas sogs snyan gsan 'bul mi shin tu mang bar byung / mal gro nas mar lam blo mkhar du
zhag gnyis bsdad/ de nas gzims khang shar pa rnams kyis bos pas gung tshigs byas/ mang ja sbugs chol sogs phul/ de nas blo mkhar tu'ang ram pa khang gsar rang du shar mar
'ong dgos pa'i bang phyin byung ba ltar shar mar phyin pas mthong gsal gnas tshang mi dga' bar dpe med byed 'dug /zhag lnga 'gor rin phan

tshun thams cad du nam langs sa rub lta bur 'gro dgos byung zhing / bka' blon nga phod pa'i der yang tshe dbang byas/ ja 'khor drug /mar ltang che ba/ 'bras ltang sogs dpe
med byung / dga' ldan khang gsar du grwa pa yongs rdzogs la 'chi med dpal ster dang / rta mgrin gsang sgrub kyi byin rlabs phul/ grwa pa thams cad thugs nang dag cing dam
tshig gtsang ba bcas 'bul spro bar byung / sde pa bka' lum ma bzhugs stabs bkra shis bde legs su 'gro ma dgos kyang / che gnyen mang por 'gro dgos byung bas sun par byung
/ 'bul nod ni tshad las 'das par byung / dge slong nam mkha' rgyal mtshan mtsho kha nas pheb pa'i ja mar ltos che ba/ gos yug rta sogs 'phyos ma che/ er ti ni sbo shog
thus kyang rta dang gos chen sogs byung / de nas tshag gur du zhag gnyis/ nang lhor zhag gcig /snon du zhag gnyis rnams 'gor bas rang gnas su 'byor/ bsam yas rab byung nas
yang bskyar byung bar zla ba dang po'i mjug tu 'ong bar khas blangs/ tshes bco brgyad la bteg pas de nub sbrags mdar bsdad/ sang nyin lding dpon gyis grwa rab mdar gro
bteg pa'i zur khang du drung 'tsho kun dga' rgyal mtshan lags/ bka' bcu kun bzang don grub bcas gsol ja dang rta bsur pheb/ shar mar dbu rtser drung 'tsho lags kyi shag tu
sdod sa byas/ nyi ma gnyis nye bsdogs byas nas chu stag hor zla dang por rang lo re dgu par slebs pa'i nyer gcig gi gza' tshes lo paN rgyal blon thams cad kyis byin gyis
brlabs shing stan chags pa dbu

rtse'i bar khang g.yu zhal du 'dus pa'i gtso bo gnas gsar dbon rin po che kun dga' legs pa'i 'byung gnas/ shing mang dpon slob sangs rgyas rgyal mtshan/ chos 'khor gnas dpon
slob zur pa/ gzhi pa dpon slob phun tshogs legs ldan sogs bla ma'i tshogs dang / gzhi pa drug /ra ba smad rab 'byams pa ngag dbang tshe brtan/ tsha pa dbon po/ byams gling
sgrub sde ba bdun/ bye rdzing tshogs pa bcu gcig /bkra shis chos sde pa bzhi/ rmor pa gnyis/ se ra ba gnyis/ mdo gling pa bcu gcig /ri bo bde chen pa gnyis/ shing mang
rab 'byams pa bstan pa bkra shis/ btsun chung slob dpon sogs gnyug mar gnas pa brgyar nye ba bcas khyon phyed nyis brgya skor la/ gsung ngag rin po che slob bshad kyi khrid
shin tu smin pa tshogs bshad sogs kyi bsre lhad med pa snang gsum zhag bco lnga skor dang / byang chub chen po'i sku mdun du sngar gyi slob ma rnams kyi steng du zhal
ngo bgres pa lags sogs skya ser gyi 'dus pa shin tu che bar mchod pa'i rgya dpangs che ba bcas brgyud pa'i khyad par nyis ldan gyis sems bskyed/ de nub bar khang du slob
ma rjes 'dzin grub nas bum pa la brten pa'i bsnyen pa kha gso zhag bdun gyi bar du byas/ thun mtshams su dpon slob sangs rgyas rgyal mtshan la sngar ma gsan pa'i dmar po
skor gsum gyi rjes gnang gi rigs sogs phul/ de nas rdul tshon gyi dkyil 'khor du dbang cha bcad pa'i nyis brgya skor dgos byung zhing / dbang stegs kyi dkyil 'khor kyang
rdul tshon bzhengs par dbon rin po che bzhugs/ lam zab phyi nang / bir srung phyi nang / bla ma rin

'byung / tshar gsum khug pa sogs btang / lam dbang bskur ba'i phyi nang bskyed rim/ dbang bzhi so sor lam/ lta ba/ grub mtha'/ 'da' kha ma/ bar do/ sgyu lus/ rmi lam sogs chad
med dang / bla ma brgyud pa'i rnam thar gyi lung la snga chos la rjes gnang gi rigs kyang ma chags par bgyis/ bar skabs su'ang zhal ngo sku rten par rnal 'byor ma'i byin
rlabs shar khrid/ nyer mkho'i rjes gnang rigs mang bar phul/ sde pa khro phu nas dang / rab brtan rdo rje lags la'ang tshe rta phyag rdor sogs phul/ bar bar du srang
kha gnang / srang mdo ba/ bu tshal/ chu 'khor ba sogs mang por yang tshe dbang sogs la phyin/ slob ma rnams kyis tshe dpag med kyi cho ga dang 'brel pa'i brtan bzhugs jo
bo'i sku mdun rab byung ba'i tshogs khang du rgyas par 'bul ba gnang / snga phyi phyogs 'dus dang gtso bor rab byung pa thams cad kyis gser dngul/ gos dar/ sku 'dra/ rdor
dril sogs tshad 'das 'bul ba gnang byung / zhal ngo sku rten pa lags kyis lcog tu sku 'dra gsar bzhengs gnang bar rab gnas la 'bod pa gnang / rab byung dbu mdzad sogs nyi
shu skor gyis kye rdor la brten pa'i rab gnas nyin gang ma rgyas par byas/ rab ston 'bul ba ha las par byung / tshogs pa thams cad la byin rlabs sngon du 'gro ba'i rnal
'byor ma'i khrid rgyas pa bdun phrag gcig gi bar byas/ dge slong bsam 'phel sogs grwa tshang gi grwa pa bdun tsam yod/ nged rang gis mkhan po/ dpon slob sangs rgyas rgyal
mtshan gyis las slob/

chos 'khor dpon slob kyis gsang ston/ bzhi pa dpon slob kyis dus bsgo ba/ dge slong tshul khrims rgya mtsho lags dang drung 'tsho lags kyis kha skong gnang nas dbon rin po
che gtso bor gyur pa'i sgrub tsho bcu gnyis la bsnyen rdzogs byas/ dge tshul brgyad cu skor bsgrubs/ 'dzugs ston drung 'tsho lags kyis rgyas pa dang / grol ston bka' bcu
kun bzang don grub kyis zhus/ drung 'tsho lags kyis sman rgyal gyi sku rgya nag ma/ bla bre 'gangs che bas gtsos pa'i 'bul dpangs che ba/ bka' kun don gyis dngul dang ja
'khor drug sogs dpangs mtho ba/ bkra shis rab brtan gyis chos zhu ba thams cad la ston mo/ stod ja'i 'gyed 'bul dpangs mtho ba/ grwa pa so sos spyi mjal sger mjal sogs shin
tu zab par byung / rnam sras gling nas 'ong dgos tshul gnang ltar khas len zhus nas phyin/ sga mkhan gyis sga gsar bzos byas par zhal ngo sku rten pa lags kyis sga chas
cha 'grigs kha khebs dang bcas gnang nas gnam gling du bstod dgos gnang zhing bstad/ gnam gling du zhag gnyis bsdad/ zhal ngo rnams la tshe rta brgya tshar/ rnam 'joms
kyi byabs khrus/ phyag mdzod du dzam lha dang dbyu gu ma'i rten 'dzugs rgyas par zhus/ phyug po dgon pa ba grangs bcad la kun rig gi dbang cha gnyis bskur/ snga sor 'di ga'i
dpe cha 'khyar ba pusti gsum lag tu byung / dpon g.yog thams cad nas bsnyen bkur zab pa dang / lags dpal skyabs kyi nang du tshe rta bka' bsgo sogs byas nas bsam yas
rang du sleb/ sang nyin mchod rten dmar po shog gnang ltar phyin/ zhal ngo rnams la tshe rta

brgya rtsa/ dmangs la tshe dbang phul/ snga rting du gos chen gyi 'gan sbyar/ rgyan bzhi'i gos ber/ pang khebs spus gtsang ba/ spyan ras gzigs kyi ldem sku dzhai kShiM/ tshe
dpag med kyi gser sku sogs dpe med stsal/ sang nyin chos mjal zhus pa'i lha khang so sor mchod pa sna lnga/ dbu rtser brgya mchod/ snyan shal sogs phul zhing / lha khang
so sor smon lam rgyas par btab/ sde pa khrus phu nas dang rab brtan lags gnyis kyang mchod mjal la pheb yod/ rab byung par mang ja 'gyed zla ba byung ngo cog gi gnam gang
la drin can rdo rje 'chang gi sku mchod la dmigs nas dngul srang sum cu phul/ snga sor bka' blon shag nas gzhung sa'i dmar po skor gsum gyi sgrub pa la 'ong dgos tshul
gyi bka' rgya pheb don ltar 'gro rtsis la/ bkra shis bde legs nas sde pa gzims dpon lags sku ltem pa'i 'phral rang du 'ong dgos pa'i tsha nan bcas pheb gshis tshes dgu la
thon pas rab byung mkhan po/ mkhan tshang drung rams pa/ dbu chos gnyer pa/ dpon slob sangs rgyas rgyal mtshan sogs kyis chibs skyel dang / grwa dmangs yongs rdzogs/ spyi
sas thab bteg pas khams gsum na kha bsgral ba'i mtshams su pheb/ mkhan po sogs de nas phyir pheb/ drung 'tsho lags/ bka' kun bzang don grub/ bkras rab lags/ 'jam dbyangs
yar 'phel lags/ spyi sa drung 'tsho tshul bstan sogs zur mkhar bar skyel bar pheb/ de nas khong dpon slob phyir pheb/ nged rang gis yar 'ong / g.yab mo byung bar rta kha
lan gsum bsgyur/ de

nub sgrags mdar bsdad/ sang nyin rdor brag gnyer pa chu so khar ja dang bcas pa'i klu sdings su dkar spro rgyas par 'dug /de nas zhag gnyis ngal bsos/ lha sar phyin pa'i yar
lam snon du zhag gcig byas nas bkra shis bde legs su phyin/ sde pa bka' blon yab sras thams cad la tshe dbang / rta mgrin gyi rjes gnang phul/ sde gzims rgyal po'i gnod
pa yin 'dug pas gsol mchod dang bka' bsgo phul bas dwangs skyed che bar byung / zhag gsum thog bkra shis bde legs su rgyal phur 'grub sbyor 'dzoms thog gzhung gi dmar po
skor gsum gyi 'khor lo mkhyen rab lags mtshams 'og tu bzhag pa'i phyag bris rung bar gnang / rtags kyang shin tu legs par byung / bdun gcig gi bar sgrub pa tshul bzhin bgyis/
rab gnas kyang gzhan gyis rgyas bkab ma yin par so so'i lugs ltar bgyis nas dngul gyi mgul gwa bsngags bzos gnang bar bcug /gza' tshes legs par phul zhing / grol mkhar
sde pa/ gzims dpon/ bka' blon gnyis bcas par dmar po skor gsum gyi rjes gnang kyang phul/ de grol nas sde pa gzims dpon lags kyi sku rim du sgrol dkar dang rta mgrin
gnyis snga dro phyi red bgyis pa'i bdun gcig byas grol/ sde pa gzims dpon lags/ sde pa bka' blon gung / se pe bcas par sgrol dkar gyi tshe dbang dang / rta mgrin gyi byin
rlabs phul/ de nas sde pa rdo rje rgyal po lags kyi gzims khang du zhag lnga bsdad/ tshe dbang / 'jam dpal nag po/ khyung khra'i rjes gnang rnams phul/ rnam 'joms

dang sme brtsegs kyi byabs khrus rgyas pa nyin re bzhin re mos kyis phul/ tshur lam zur khang du 'ong / ir ti ni sbo shog thus bla brang rnying par bos/ sha ston dang dngul
srang bcu/ kha btags sogs byin byung / nga phod nor nor lags gshegs pa'i byang bzhu zhu dgos byung bar dngul srang bco lnga/ chung ja 'khor drug ma/ gos chen gyi rtsag pa
sogs dpangs che bar 'dug /ra mthil/ ram pa khang gsar sogs su'ang 'gro dgos dang / chu bzang nas tshangs dbyangs rta mgrin pheb par nA ro mkha' spyod ma'i byin rlabs khrid
shar/ rnam 'joms kyi byabs khrus rnams phul/ gser dngul gos yug sogs dpangs mtho bar 'dug /de nas bka' blon zhal ngo gnyis nas gser dngul/ ja/ mar ltang sogs dpag med
byung ba rnyed pa 'tshol mkhan gyi dpe thub par byung / rim gyis ta nang lho/ snon rnams su tshe rta byabs khrus phul/ 'phreng gong gsal sgang du gdugs dkar gyi rjes gnang
bgyis nas rang gnas su slebs/ 'di dag gi snga phyi thams cad du lho brag pa bka' bcu kun dga' bsam 'grub kyis lam 'bras slob bshad pusti che ba gnyis/ tshogs bshad pusti
che ba gcig /chos 'byung brgya rtsa pusti gcig rjes gnang pusti gnyis/ 'jigs byed kyi tshar pod pusti gcig /brtag gnyis gser gyi pod chung gcig /gser chos pusti gcig /rdo
rje phreng ba'i mdzes rgyan rnams bzhengs/ gung thang grags pa don grub dang / bstan 'dzin rig 'dzin bcas 'ong / ra ba smad dpon

slob zal phu nas pheb pa'i las slob dang gsang ston sbrags/ sangs rgyas rgya mtsho dang kun dga' bstan 'phel bcas kha skong byas nas gung thang pa gnyis la bsnyen rdzogs byas/
rgya mtsho mdo khams spo bo nas 'khor ba'i sngar ma thos pa'i tshar lugs kyi chos bka' gang thob dgos tshul byung / lha sa nas dpal li'i tshe sgrub bdun gsum dgos pa
'phral rang du tshugs dgos byung gshis ra ba smad dpon slob dang rgya mtsho mtshams 'og tu bzhag /mtshams bsdams/ de nas skyid gshongs nas dpon slob kyang pheb/ rnam ser
drung chen gshegs pa'i sreg chog sogs la 'ong dgos tshul byung yang mtshams dang thug pas 'gro ma thub/ dpon slob rgya mtsho bcas la mgon po'i snyan brgyud pusti/ kha skong
pusti/ me 'bar ma rnams kyi lung bklags/ chab nag ri bo dga' ldan gyi mkhan po zur pa/ ser dpon slob chos mdzad/ rab 'byams pa mgon po/ bdud 'joms gling pa blo bzang phun
tshogs bcas la 'khor lo bde mchog dril bu lha lnga'i dbang ras bris la brten pa/ rnal 'byor ma'i byin rlabs sngon du 'gro ba'i khrid smin par zhal shes kyis brgyan pa/
yab yum thun mong ma yin pa'i 'pho ba rnams/ gong steng du mgar rtse bsam gtan chos 'khor ba'i btsun ma brgyad/ bka' phun tshogs grags pa bcas la mi 'khrugs pa lha dgu'i
dkyil 'khor du dbang bskur ba/ spyan ras gzigs kyi rjes gnang / tshems bu lugs kyi dmar khrid rgyas pa/ grub rgyal lugs kyi tshe dbang / yang shel grong pa a'o bstan 'dzin
can la 'chi

med dpal ster gyi tshe dbang rnams/ gong gi chab nag mkhan po gsum/ dge slong tshul khrims rgya mtsho lags/ sde dge sangs rgyas rgya mtsho/ bka' bcu kun dga' bsam 'grub/ ngag
dbang chos grags bcas la 'jigs byed bcu gsum ma'i ras bris kyi dkyil 'khor du tshar lugs thun mong ma yin pa'i dbang bzhi yongs su rdzogs pa/ se ra ba gsum/ chos dbang
/ ngag chos bcas la rwa khrid shin tu rgyas pa bskyed rdzogs tshang ba/ kye rdor gyi ras bris kyi dkyil 'khor du dbang bskur ba bcas song / rnal 'byor ma'i khrid la lcags
zam pa bsod nams rin chen kyang yod/ yang skyor mo lung mkhan po ra tshar khu thug thu dga' ldan byang rtse'i rab 'byams pa blo bzang rgyal mtshan sogs dpon g.yog bzhi
pheb pa 'jigs byed kyi dbang la yod cing / khong dpon slob bzhi/ se ra ba gsum/ dge slong lags/ bka' drung yig /ngag chos rgya mtsho/ kun dga' dbang phyug /chos grags/ dpal
ldan lags bcas par nai gu'i khrid smin rgyas phul/ dmar po skor gsum gyi rjes gnang dkon mchog lhun grub pa'i yi ge'i steng dang / dzam dmar srog sgrub kyi rjes gnang
lung bcas/ rnam rgyal lha dgu /sme brtsegs ljang nag gi rjes gnang bcas song / de steng 'bras spungs pa'i grwa pa rab 'byams pa gsum la rnam 'joms kyi rjes gnang / dbyangs
can ma dkar dmar/ yang dag gi ras dbang / beng dmar nag gi rjes gnang bcas song / yang rgyal sras sprul

pa'i sku dang / sger pa rje dpon rin po che pheb par tshe dbang grub rgyal lugs/ rdo rje gdan pa'i chos drug gi nang tshan 'od zer can ma gtso rkyang gi rjes gnang lung bcas/
rta mgrin gsang sgrub kyi byin rlabs rnams phul zhing / rje btsun sgrol ma'i gser sku/ kha btags che legs/ dngul gyi maNDal/ gser/ ther srab/ gos yug ser po spus legs/
gos chen gyi pang khebs sogs dpag med bstar/ khu thug thus kyang kha btags dngul sogs rnyed pa mang du bstar ro/ /dge slong tshul khrims rgya mtsho lags bka' bcu kun dga'
bsam 'grub bcas la las gshin phyi nang / tshe dpag med 'chi bdag 'joms pa'i dbang lung bcas phul/ hor zla brgyad par rnam sras gling nas sprul sku mkhar khyim pa bos pas
dngul bum cha/ dngul gyi maNDal/ ka li nang shan/ khebs/ stegs/ mchod kong sogs gsar du bzos/ lha sar em phyi rag kha chu 'khor bas dus gsum sangs rgyas sogs sku bcu tsam
bzhengs par gzungs 'bul rab gnas sogs la phyin/ de zhor du nag tshang byang du bka' blon so so'i sku zhabs su'ang zhag shas bsdad/ tshe rta dang / mdo mkhar nas zhabs
drung tshe ring dbang rgyal pheb par bde mchog lU hi pa'i dbang dang rnal 'byor ma'i byin rlabs sngon du 'gro ba'i khrid smin rgyas phul/ sde dge ba lhun grub chos 'byor
ba'ang mnyam du yod/ sde pa mkhyen pa gzhan dang ma 'dra gshis dmigs pa rnams thugs la nges par byung song / thob yig sogs kyi mgo brjod la

bi brta'ang 'phral 'phral du gnang / bka' bcu kun dga' bsam 'grub kyis nged rang gi 'khrul gtam ring mo dang / sgrub thabs brgya rtsa sogs phyag bris gnang / rnam sras gling
lags pad skyabs bos pa'i tsakli brgya skor spus gtsang bar bzhengs/ bkra shis dpal ri'i chos mdzad sku gzhon pa ngag dbang 'jam dpal pheb par rnal 'byor ma'i byin rlabs
sngon du 'gro ba'i khrid zhal shes gsum gyis brgyan pa smin rgyas dang / rig byed ma/ tshogs bdag /'dod rgyal gsum gyi rjes gnang dang / mkha' spyod ma'i be'u bum nas lung
mang bar phul/ bka' blon gung sde gzims bcas pheb par tshe rta brgya rtsa dang / bka' bsgo rgyas pa bcas phul zhing gang ci'i gsung gleng bag pheb par byung / de mtshungs
zla dpon blo bzang dar rgyas kyang pheb par byad 'grol/ tshe rta brgya tshar sogs phul/ snon du chos drung lags rgyal gdon gyis sku ltem par tshe rta brgya tshar/ byabs
khrus sogs phul nas zla ba bcu pa 'di'i tshes nas lo bstar gyi sku rim ser tshogs byas/ 'di lo mda' phu bsam gtan chos gling pa'ang yod/ zla mjug tu gzhung sa'i sku rim
kye rdor gyi zhi ba'i sbyin sreg smin rgyas bgyis pa'i rdor slob tu phyin/ zhag bdun gyi bar bgyis/ zla ba bcu gnyis pa'i mgor sbus sder mo che ba'i pha 'das pa'i byang
chog bgyid par phyin zhing / mar lam lcags zam du sprul sku rin po cher tshe rta sogs phul/ 'phreng sgo zur khang du rgyal chen gyi sku brnyan bzhengs pa'i gzungs rab gnas
sogs la phyin/ rgyal chen sku brlabs pa'i rnam 'gyur mdzad/ yang

snon du chos drung lags zhal ma 'tsho ba'i zhugs 'bul la 'ong dgos tshul pheb par brten gshegs bzhugs thams cad kyi thugs 'dod bskang phyir 'gro dgos byung bar kun rig gi sgo
nas sbyor dngos mjug tshang gi me mchod rgyas par phul/ chibs legs pa sogs gnang skyes dmar bar byung / snga gong nas yang yang bang phyin gnang ba'i skyid gshongs ra
ba smad nas grwa dpon slob/ khams nas 'bul dpon lhun grub chos 'byor sogs thams cad kyis rten 'brel gyi khyad nas brtan bzhugs shig byed rtsis yin pas cis kyang 'ong dgos
pheb par brten hor zla bcu gcig pa'i tshes gsum la phyin/ gru khar spyi bla brang 'bul dpon sogs chibs bsur 'dug cing / tshes bzhi'i nyin 'du khang du mgon po tshe dpag
med kyi gsung chog nged rang gi gsar bsgrig steng nas rgyas par gnang / sku gsung thugs rten/ rgyal srid sna bdun/ bkra shis rdzas brgyad 'bul ba sogs dpon slob kyis gsung
bshad rgyas pa dang bcas stsal/ khyad par bla ma lhun grub chos 'byor gyis gser/ dngul/ ja/ dre'u sogs dang / byams pas tshogs la 'gyed/ sger 'bul rab 'byams pa ngag dbang
tshe brtan spun ston mo zab pa/ 'bul dpangs mtho ba bcas rten 'brel phun sum tshogs par byung / de grol nas rdo gcal du zhol gyi tshes bcu pa khag rnams kyi sbyin bdag
mdzad nas grub rgyal lugs kyi tshe dbang bgyis par mi tshogs shin tu che zhing / chos skyong chen po'ang sku chas gzab 'chor bcas pheb nas/ gongs pheb dus dang mtshungs
pa'i bkur

bzos/ phyag mtshan rgyal mtshan dang kha btags che ba bcas lag tu gtod pa gnang / ma grol bar du bzhugs/ de nub yas mas kyi skya ser 'phrad mi mang bar pheb/ 'bul dpon pa khag
sogs la lha brgyad kyi rjes gnang byas/ sang zhogs lcog tu sger nas spyan 'dren zhus par chos skyong chen po rdo stegs mgor bsu bar pheb/ gtsang khang du khri'u shing
gi khar stag lpags bting nas 'bod pa gnang / lkog 'gyur gyi bslab don bag pheb par gnang zhing phyag gi zhags pa dang / kha btags gnang / lus dang grib ma ltar mi 'bral
bar zhal gyis bzhes nas skas gsham thug skyel bar pheb/ sang nyin spyi bla brang sku rten pa lags bcas gru kha thug skyel bar pheb nas rang gnas su 'byor/ de nas hor zla
bcu gnyis pa'i nang du sde pa bka' blon thun mong nas phyag bris nan chen pheb pa'i 'phral rang du 'ong dgos tshul gnang ba ltar zla ba bcu gnyis pa'i tshes nyer gsum nyin
thon par/ de nub snye phu lhom pa'i ma 'das pa'i dbang bskur sogs la 'ong dgos tshul nan ches pa'i stabs de nub snye phur bsdad/ byang chog /dbang bskur/ lam ston sogs
smin rgyas bgyis/ sang nyin thon/ yar lam snon du zhag gnyis 'gor/ de nas shar mar lha ldan bkra shis bde legs su phyin/ thog mar sku zhabs rin po che'i zhabs brtan la dmigs
nas rgya can gyi tshe dpag med 'chi med bdud 'joms kyi sgo nas bdun phrag gcig gi bar sku tshe tshe sgrub zhus/ grol skabs sde pa gung dang yum sras lhan rgyas bcas la
tshe dbang rnams brgya tshar dang /

'chi med dpal ster gyi sgo nas kyang brgya tshar phul/ rgya can snying po lha gsum gyi dbang / de dang rjes 'brel gyi byad 'grol kyang phul/ sde pa mda' dpon o rang pa la'ang
gong gsal gyi tshe dbang rnams brgya tshar phul zhing / rnam gling zhabs drung rgyal bu'i drung kyang pheb yod/ khyon zhag dgu 'gor/ de nas dpal 'byor rab brtan du sde
pa so so'i sku zhabs su'ang zhag bcu tsam 'gor/ nyin bstar gyi tshe dbang rigs mi gcig pa brgya tshar re zhal ngo bgres gzhon dgu char la phul/ sku zhabs rin po che'i zhal
mjal/ phyag dbang la rtser phyin/ de nyin 'bras spungs kyi bla khag /se ra/ dge ldan bcas pa'i bla ma dge bskos dbu mdzad sogs dang mjal kha lhan du byung / sum ldan sogs
bdag rkyen che bar gnang / bka' 'dri yang bka' drin bskyangs/ tshes bcu bzhir sde pa so so'i zhabs brtan chen mo'i mgron du'ang 'bod pa gnang / gral mgo zhig tu gdan
bzos dang / ston mo dpangs mtho bar 'dug cing / gong zhabs nas gsol ras kyang rgyas par gnang byung / de dus yab rje sku zhabs nas kyang dpal 'byor rab brtan du pheb pa'i
tshe dbang gang zab zhig dgos pheb par rgya chen 'chi bdag 'joms kyi byabs khrus rgyas pa/ phyag g.yog la drung yig chos mdzad yod/ de'i sang nyin 'chi med dga' tshal/ rgyal
yum sku zhabs la byabs khrus dang sku tshe tshe dbang dgos pheb ltar rnam 'joms kyi byabs khrus rgyas pa/ 'chi med dpal ster gyi tshe dbang brgya tshar bcas/ skal bzang
lags yum sras lhan rgyas la phul/ sku cung zad ltem par zhag bdun gyi bar du chu bzang du tshe sgrub cig kyang

dgos tshul pheb pa ltar yo byad rnams chu bzang chos rje tshangs dbyangs rta mgrin lags la bslab ston gnang ba tshes bco brgyad nas chu bzang du phyin pa'i 'chi med dpal ster
dang 'chi bdag 'joms pa gnyis snga dro dang phyi red du bgyis pa rim 'gyangs su song ba'i bdun gnyis tsam dgos byung zhing / chos skyong chen pos kyang kha btags legs
pa dang / dbu bsdoms legs pa sogs gnang / mchod gtor ma chag par dgos tshul dang / blang dor gyi lung bstan gsal por gnang / thun mtshams kyi srub dbar la chos rje lags sku
'khor bcas par rgya can gro lod dang / 'jig rten dbang phyug /byang gter thang lha'i srog gtad/ 'chi bdag 'joms kyi tshe dbang sogs phul/ grol gdong chu bzang gi rab 'byams
pa ngag dbang grags par rta mgrin yang gsang gi cha lags/ rdzong chung tshe'i dbang bskur/ de dus se rar bka' 'gyur gyi lung tshugs par 'ga' zhig gi dbang ma thob par
rgyud 'bum gyi lung gsan ma thub gshis/ bde mchog gi dbang zhig cis kyang dgos gnang ba'i dge slong sgros pa 'ba' zhig 'dug gshis dka' tshegs la ma 'dzems par grwa pa
bco lnga skor la nub dang po sta gon dang / gnyis tho rengs nas bdag 'jug blangs pa'i bde mchog lU hi pa'i dbang ras bris la brten pa sla chos su ma song bar rgyas par phul/
chu bzang du sdod khang spro zhing chos rje lags nas zhabs tog sogs rgyas par gnang gshis so bsod pa skyid par byung / spro bde khang gsar pa'i a ce skyid 'dzom gdon
zhud kyis ltem par byung ba'i

rkyen sel du sgrol dkar gyi 'chi bslu'i sbyin sreg dgos tshul nan ches par thun mtshams su bgyis par ngo shin tu che ba byung 'dug /rgyal yum sku zhabs nas mar lam lha klu'i
dga' tshal du tshe dbang dang byad 'grol byed pa dang bcas zhag gnyis ma bsdad pas mi 'ong pheb/ 'ong gdong chos rje lags kyis sbugs chol rnying ma dang / sil snyan legs
pa/ gos dar la sogs pa dpag med stsal/ chos rje lags kyang pheb pas dga' tshal tu shar mar phyin/ zhag gnyis kyi bar tshe dbang brgya tshar dang / byad 'grol/ thang lha'i
srog gtad sogs phul bas sku dwangs bskyed kyang che bar byung zhing / hu ja 'khor drug /gos yug /ling yug sogs dpangs mtho bar gnang / shin tu dgyes par gyur/ de nas dpal
'byor rab brtan du phyin/ zhag gnyis kyi bar tshe rta brgya tshar phul ba'i mur/ lha klu dga' tshal du rgyal yum sku ltem du song bas da lam 'phral mar 'gro dgos pa'i
gong zhabs rin po che'i bslab ston bsgyur bar sde pa phug nas pheb par skur nyin pa rang med na tshes grangs dang gang sa'i rten 'brel bcas sang nyin yong dgos zhus pas
de ga legs tshul pheb/ sang nyi shar la phyin/ sku zhud kyis ltem babs lci bar 'dug par thog mar tshe rta brgya tshar phul/ re zhig sdod dgos pheb pas bka' ldog ma nus/ steng
gi gzims chung du bsdad/ nyin bstar gyi byabs khrus/ tshe dbang rigs mi gcig pa/ rjes gnang gi rigs sogs chag med du yum sras lhan du phul/ sku khams kyang rim bde byung
kyang zhag bco brgyad song nub rkyen gdon zhud lta bus

zla ba gnyis pa'i tshes nyer gcig gi nub sku tshes ma zin par sku la bsnyun zug sogs gang yang med par gshegs/ nyin snga ma rnams su chos bka' phul ba rnams kyang thugs la
'jags par byung song gshis thugs dam gsal 'debs/ gnas spar sogs zhus pa dang gzhan dang ma 'dra ba'i mnal du byung song / de nas yab rje sku zhabs dang / skal bzang lags
lhan rgyas thog nas sku tshigs bdun ma tshar bar du sdod dgos nan cher pheb gshis re zhig zhu len 'bul ma bde bas nyin bstar kun rig gi cho ga lho sgo dang 'brel ba sku gdung
ma pheb bar nyin bstar dbang bskur gsal 'debs zhus/ de nas bsam yas su rdor phreng gsan mi rnams 'dzom ches pas dgongs khrol zhus pas 'di gar yang rdor phreng tshar
gcig dgos pheb par bco brgyad nas dkyil thang dang phyag dpe g.yar zhus kyis nyin bstar rdor phreng gi dkyil 'khor gsum bzhi re zhal phye ba'i sku zhang lags/ sro me lags
gnyis/ gtso bor skal bzang lags/ chu bzang chos rje lags bcas dang / bde mchog gi skabs su sde pa gung gi sras mo chos lags kyang yod/ mjug tu dge legs su byed pa'i dkyil
'khor gsum la yab rje'ang pheb/ khyon sta gon the ba'i nyin bcu gcig la phreng ba'i dkyil 'khor zhe gnyis kyi steng du kr-i ya'i bde legs su byed pa'i dkyil 'khor gsum
bcas khyon dkyil 'khor zhe lnga'i dbang bskur ba gegs med du phul zhing cho ga tshar re la'ang sku rus la khrus chog sogs rgyas par zhus/ de nas zhag bdun drug gi thog tu
grol ba gnang rgyu nyer dgu'i nyin yin kyang / nyin drug la dgongs pa

khrol ba'i gser dngul/ ja/ gos dar/ chibs sga/ 'khor sogs rgya che ba bka' drin stsal/ bsam yas su rdor phreng gi ring sdod gnas bzan shing sogs mkho rgu'i yo byad gang dgos
'ong ba'i bka' drin stsal/ nyin drug gi nyin dpal 'byor rab brtan du phyin pa'i zhag gnyis 'gor ring sde pa so so'i zhal ngo rnams la tshe rta brgya tshar lan gsum phul/
rag em phyi/ spro sde khang gsar/ kun bzang rtse/ ram pa khang gsar rnams su'ang nyin 'khor gyi tshe rta sogs bgyis de nas bkra shis bde legs su'ang zhag gnyis 'gor ring
zhal ngo rnams la tshe rta/ byabs khrus sogs brgya tshar phul/ sde pa bka' blon gnyis char nas ja 'khor drug /gos yug sogs dpag med gnang / 'dod yon kho na don du gnyer
ba rnams la 'di rigs shin tu mkho'ang mkho ste byung yang byung ste/ sngo nas sbyin 'bras yin na ma gtogs sku khres re lji rang byung song / dus 'di dag gi gnas tshul la
bsams na 'di tsam thob ste/ e ma/ sngon bsags kyi las 'phro mthu btsan pas/ /las ma myongs bya ba'i dgu gcig myong / /dus re 'ga' skyid pa'i nyi ma shar/ /dus re 'ga' sna
tshogs kyi sdug bsngal myong / /de dag gi gnas tshul la legs bsams na/ /bde ba rnams dkon mchog gi thugs rjer nges/ /sdug bsngal rnams rang gi las 'bras yin/ /de shes na
'dun ma'i yang rtser son/ /de nas lha ldan nas thon nub sne'u nang lhor zhi ba'i sbyin sreg dang tshe rta sogs bgyis/ zhag gcig 'gor/ mar lam snon du zhag gnyis bsdad pas
zhal ngo tshor byabs khrus tshe rta brgya rtsa sogs phul/

'phreng gong gsal sgang du dbang byas/ gung tshigs thon nas bye la brgyud rang gnas su 'byor/ zhag dgu tsam gyi ring ngal bsos/ de nas bsam yas kyi yang bskyar bang phyin byung
ba'i tshes bcu gnyis la bteg /blo gsal yang skyel mar yod cing / rdor brag klu sdings su zur khang nas thab bsu gnang ba'i rgyas par 'dug cing / sde pa rdo rje rnam
rgyal yang pheb par gang ci'i gsung gleng 'phel bar byung / 'phreng po mdar rdor brag gnyer tshang dge slong rnams mkhyen ja 'drin du gnang bar cung zhig 'gor/ de nub sgrags
mdar phyin pas lding dpon dang / lags sogs ri gdong du pheb pa'i sgrags mda'i rdzing gsar par nas 'thor dgos tshul gsung ba ltar rdzing la ye dhar gyis byin gyis brlabs
pa'i me tog gtor/ de nub lding dpon gyi nang du bsdad/ sang nyin sgrags mda'i lding dpon gyis grwa rab kyi mdar gung tshigs bstar/ de nas zur mkhar du zhal ngo sku rten
pa lags/ drung 'tsho kun rgyal lags/ bka' kun don/ rab byung gnyer pa sogs bsu bar pheb 'dug cing / der gsol ja 'dug par bsil grib tu brgyangs par bzhugs/ rim gyis bteg
pas khams gsum na khar slebs dus su rtse thog nas dung chen rgya gling dang / grwa dmangs phyogs kyi chos gsan pa dang bcas shin tu mang bas mdun bsus te shar mar pe har
lcog tu phyin/ bla ma lha khang du sdod sa byas/ de'i sang nyin nas nyer bsdogs bgyis pa'i sa ga'i bcu bzhi'i nyin pe har lcog gis khyams su rab byung ba'i mkhan po/ mkhan
tshang rab 'byams pa/ dpon sangs rgyas rgyal mtshan/ zhal ngo sku rten

pa lags sogs rab byung yongs rdzogs kyi steng / bye rdzing tshogs mkhan pos thog drangs pa bcu gsum/ dol chos 'khor nas rab 'byams pa kun dga' bsam gtan sogs bco lnga/ gsang
phu gzhi pa nas dbu mdzad sogs drug /myong bran chu bzang nas rab 'byams pa ngag dbang grags pa sogs drug /khyung tshang bla ma zur pa/ kong po sku skye sogs bcu gcig /se
ra nas dpon slob chos mdzad sogs bzhi/ rme ru nas bla ma zur pa sogs bzhi/ gzhi sde pa gnyis/ zur mkhar mdo gling pa bcu/ rtses dong lnga mchod pa'i las chen gzhon pa/
gangs can mkhan po zur pa/ rab 'byams pa rgyal po sogs ri bo bde chen pa bco lnga/ sde pa khrus bu nas kun dga' rgya mtsho yab sras gnyis/ shel grong gsang sngags gling
pa em phyi kun dga' bstan 'phel can sogs gsum/ kun dga' dbang phyug /chos grags sogs rmor pa drug /bsam yas rdzong dpon sde pa/ dge slong ye shes rgya mtsho dang / em phyi
lags/ gung thang nas shing mang slob dpon zur pa dam chos kun bzang gnyis/ lcags zam nas padma kun gsal spun gnyis dang / blo gsal phrin las/ shing mang nas rab 'byams
pa bstan pa bkra shis sogs skya ser khyon bsdoms stong dang nyis brgya skor la grub pa'i slob dpon chen po a bha yA ka ra'i bzhed srol thun mong ma yin pa rdo rje phreng
ba nas bshad pa'i dkyil 'khor zhe gnyis kyi steng du/ paNDi ta chen po darpan a tsArYa'i bzhed pa dge legs su byed pa'i dkyil 'khor gsum bcas khyon zhe lnga'i sta gon dam
pa'i phyag bzhes ltar sla chos su ma song bar bgyis/

de'i sang nyin nam mthong zla ba'i dus chen sum 'dzom gyis 'jam dpal rdo rje lha bcu dgu'i dkyil 'khor du dbang bskur ba dbang don dag bya dag byed ngo 'phrod nges kyi dbang
bskur ba nas rim gyis phul bar rgyal yum gyi dgongs rdzogs su dmigs pa'i nyin rer mang ja bzang ba re dang bzhes thug re ma grol bar du gnang zhing / de steng du thog mar
sbyin bdag bka' bcu kun bzang don grub kyis 'dzugs ja bzang bar mdzad/ nyin bstar gyis phyogs 'dus rang grwa bcas pa thams cad kyis mang ja bzhes thug nyin rer gsum bzhi
re ma chag par byung zhing / so so nas bsngo rten bcas nyin bstar yum de nyid gtso bor gyur pa thams cad la bsngo ba rgyas par zhus/ sbyin bdag gi gtso bo ni bka' bcu
kun bzang don grub yin zhing / rtses dong kun dga' thabs mkhas kyis zhabs 'degs rgyas par mdzad pa'i rgyun gyi bsnyen bkur gya nom pa mdzad/ rang res kyang gong ma'i phyag
len ras bor du ma song ba'i nyin bstar dkyil 'khor phyi ma'i lha sta gon dang / bum pa sta gon dang bcas pa rgyas par byas/ zhag gis ma chod phyin sa lha dang slob ma sta
gon nyin dang po las 'og ma rnams la mi mdzad cing / dbang gi rim pa'ang pha rgyud bzhi la rus rgyan dang Da ma ru mi dgos pa sogs brgyud pa'i phyag len rung bar bgyis
sgang / mjug nas rtses dong rab 'byams pa ngag dbang bstan 'phel dang / sger pa rje drung rin po che/ 'on chos sdings nas rgya mtsho zla ba sogs pheb pa'i chos sdings phyag
phyi rnams dbang kha shas la'ang yod/ tshong 'dus tshogs pa grwa tshang yongs rdzogs kyang sku rim rgyab chos la pheb pa rnal 'byor rgyud man chad thams cad la yod cing
/

bka' kun bzang don grub kyis ring 'tsho'i rten 'byung grwa dmangs thams cad kyis gnang bar/ dpon slob sangs rgyas rgyal mtshan gyis rdzas brgyad 'bul ba sogs gsung bshad rgyas
par gnang / de mtshungs kun dga' thabs mkhas kyis kyang rgyas par byas pa sngar ltar gsung chog /tshong 'dus tshogs mkhan slob yongs rdzogs nas tshe dpag med kyi gsung
chog dang 'brel ba'i spyi sgos thams cad nas tshan grangs sogs rgyas pa'i sgo nas mkhan rin po ches gsung bshad/ rab byung ba spyi tshogs nas maNDal rgyas pa dang bcas
tshe dpag med kyi gsung chog dang 'brel ba rab byung mkhan rin po ches gsung bshad rgyas par gnang zhing / bkra shis chos sde nas 'a zhwa'i rdo rje 'dzin pa chen po dpon
slob bcu gsum pheb pas gzims chung du sgrol dkar dang 'brel ba'i rten 'byung / dpon rin po ches maNDal zhal bzhes kyi gsung bshad stsal bas snga rting thams cad du rten 'brel
'grigs par byung / khong dpon slob la lam dbang / mkha' spyod ma'i lung kha shas phul/ lha tshes la chos skyong chen po pheb par phrin bcol zhu bar phyin par kha btags
legs pa/ gser zho/ hu ja bar khag bcas stsal bas padma 'od kyi gzhal yas su slob dpon chen pos chos 'khor bskor ba dang 'dra bar byung zhes shin tu dgyes pa'i legs so
stsal/ rdor phreng grol bstun ngor pa'i bla ma sde dger pheb mi zhig la sde dge dpon gzungs rgyal nas dgos tshul gnang ba ltar bde mchog dkar po'i byin rlabs/ sgrub thabs
rgya mtsho'i rjes gnang brgya dang zhe gsum/ pod gzhung

gi lung bcas dang / sgrub thabs brgya rtsa rjes gnang don dgu /pod gzhung bcas sngar gyi chos gsan mi thams cad dang lhan du nyin lnga'i bar phul/ nyin gcig 'bras spungs pa/
ri bde ba/ dpal ri ba/ chos 'khor gnas rab 'byams pa kun dga' smon lam sogs sgrub tsho lnga la bsnyen rdzogs dang / dpal ri ba sogs dge tshul nyi shu skor bsgrubs/ 'di
nyin nas cung zhig grib 'khrugs lta bus khams ma bde ba dang skad 'gags pa byung bas ngal bso bgyid khul byas kyang rta ra mdo pa sde pa rab phun pheb/ rnal 'byor ma'i byin
rlabs sogs 'bul dgos byung / tshugs nas ma grol bar rab byung ba'i grwa pa ba sger du 'phrad mi shin tu mang bas bzhes spro'i rigs mang ba bcas yang yang byung zhing /
kun dga' bsam 'grub kyis nyin bstar zho ma chad par byung / sbyin bdag bka' kun don dang thabs mkhas gnyis kyis bla gos/ mthang gos sogs dang / bka' bcu pas dngul srang
bco lnga/ thabs mkhas nas ja 'khor drug gnyis/ mar ltar che ba sogs dpag med byung / tshes bcu gcig la bsam yas nas bteg pas grwa dmangs yongs rdzogs/ mkhan tshang rab 'byams
pa/ dbu chos/ sde pa rdzong dpon gnyis/ sde pa khrus phu nas bka' kun don/ thabs mkhas/ drung 'tsho kun dga' lags/ bkras rab lags/ spyi sa zhal ngo sku rten pa lags
dpon g.yog gnyis sogs skyel mi shin tu mang bar pheb pa grwa dmangs rnams khams gsum na kha bsgral ba nas pheb/

kha btags kyi g.yab mo gnang / rta kha bsgyur thengs gsum byas/ rab byung mkhan slob sde pa chos mdzad sogs ska cog mchod rten nas phyir pheb/ dmangs rnams dal la khongs su
bka' kun don gyis dbang dpal sngon du btang pa'i gung tshigs/ gsol ja/ zhal ngo sku rten lags kyis gsol zho sogs rgyas par byung zhing / de nas nged rnams yar thon/ khong
dpon slob rnams phyir pheb/ thugs 'phreng bar gnang / g.yab mo dang rta kha bsgyur ba lan gsum byas/ de nub sgrags mdar bsdad/ 'phrad mi mang bar byung / sang nyin snga
bar bteg pas rdor brag klu sdings su sde pa chos rje lags pheb pa'i thab bsu/ gung gro rgyas par gnang / gsung gleng 'phel bar byung / de nub rang gnas su snga bar slebs/
re zhig ngal bsos/ yang tshes bcu dgu skor la sger pa rje drung rin po che pheb par rdo rje rnal 'byor ma'i khrid zhal shes kyis brgyan pa shin tu smin pa zhag bcu gcig
gi bar phul zhing / tshar lugs 'jigs byed bcu gsum ma'i dbang / mi g.yo ba dkar sngon/ chags lugs tshe dpag med dkar po dang / khro bo gtsug tor 'bar ba/ sum pa lo tsA ba
nas brgyud pa'i dbyangs can ma dkar mo/ dmar zor ma'i rjes gnang thun mong ma yin pa/ 'jam dbyangs shes rab 'khor lo khro lo nas brgyud pa/ 'jam dpal gang blo ma'i rjes
gnang rngog lo nas brgyud pa/ 'jam dbyangs smra seng yum dbyangs can sngon mo dang bcas pa'i rjes gnang pha dam pa nas brgyud pa/ so so'i yi ge lung bcas 'khrugs drag pa
rang ma byung kyang zhag bcu gcig bar du phul/ lcags zam pa bstan 'dzin

mchog grub kyang zhabs phyir yod/ de grol 'phral 'bras spungs gnas chung nas lhun grub chos 'byor can gsum pheb par kye rdo rje'i dbang ras bris la brten pa/ mkha' spyod ma'i
byin rlabs dang / khrid smin pa dang / gur lha brgyad dang / dmag zor ma'i rjes gnang thun mong ma yin pa bgyis/ ra ba smad nas rab 'byams pa'i byams pa dang lding dpon
a mgon sogs bcu skor dang / mda' phu dgon nas stag ru ba'i chos lags sogs lnga bcas par bde mchog lha lnga'i dbang sta gon dngos gzhi bcas dang / kun rig gi dbang / 'ch-i
med dpal ster gyi tshe dbang / mda' phu rnams la dmar khrid tshem ca bu lugs kyi shar khrid rnams byas/ 'phags sde pa kun dga' 'byung gnas bcas bzhi/ rnam ser rab 'byams
pa lhun grub rgyal po bcas par dge tshul dang / 'byung 'dul dang / gur lha brgyad kyi rjes gnang byas/ bsam yas nas sleb 'phral yab sku zhabs dang / sde pa bka' blon gnyis
bcas nas lan drug gi bar bka' tham gnang ba'i 'ong dgos tshul pheb kyang khams ma drag pas bka' 'gyang zhus/ sde pa khrus phu nas yab lha sa nas tshur lam pheb pa'i
bka' blon zhal ngo gnyis sogs nas gang ci'i gsung 'phros rgyas par gnang 'dug tshul dang / khams bde mus byung na gang mgyogs phyin pa rang dga' ba 'dug tshul pheb cing /
'di skabs grwa pa rnams dang gtso bor bla brang nas khur blangs pa'i sku 'bum la zhig gso/ gzhi bdag gi mkhar sogs rgyas par bgyis pa'ang gegs med du grub/

